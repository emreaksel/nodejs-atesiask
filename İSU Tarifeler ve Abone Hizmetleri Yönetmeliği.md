KOCAELİ SU VE KANALİZASYON İDARESİ GENEL MÜDÜRLÜĞÜ (İSU)
TARİFELER VE ABONE HİZMETLERİ YÖNETMELİĞİ

BİRİNCİ BÖLÜM
Amaç, Kapsam, Dayanak ve Tanımlar
AMAÇ 
Madde 1. Bu Yönetmeliğin amacı; Kocaeli Su ve Kanalizasyon İdaresi Genel Müdürlüğünün (İSU) su satışı ve kullanılmış suların uzaklaştırılması bedeli ile diğer bedellere ilişkin tarifelerin tespiti ve tahsili, abonelik işlemleri, su, atıksu altyapı sistemlerinin bakımı, onarımı ve işletmesi, çevrenin korunması, sıhhi tesisat uygulamaları ile tüm abonelik hizmetlerinin usul ve esaslarını belirlemek amacıyla hazırlanmıştır.
KAPSAM 
Madde 2. Bu Yönetmelik Kocaeli Su ve Kanalizasyon Genel Müdürlüğü görev ve yetki alanı içerisinde kalan abonelere götürdüğü, her türlü hizmetin bedeli, teminat ve yaptırımları ile bunların tahakkuk ve tahsiline ilişkin usul ve esasları kapsar. 
DAYANAK 
Madde 3. Bu Yönetmelik, 3/7/2005 tarihli ve 5393 sayılı Belediye Kanununun 14 üncü maddesinin birinci fıkrasının (a) bendi, 15 inci maddesinin birinci fıkrasının (b) bendi ve 23/11/1981 tarihli ve 2560 sayılı İstanbul Su ve Kanalizasyon İdaresi Genel Müdürlüğü Kuruluş ve Görevleri Hakkında Kanunun 23 üncü ve Ek 5 inci maddelerine dayanılarak hazırlanmıştır.
TANIMLAR 
Madde 4. 
a) Abone: İdarece sunulan su ve/veya atıksu hizmetlerinden abonelik sözleşmesi kapsamında faydalanan veya faydalanacak gerçek veya tüzel kişiyi,
b) Abonelik: İdarece sunulan su ve/veya atıksu hizmetlerinden abonelik sözleşmesi kapsamında faydalanılan veya faydalanılacak yeri,
c) Abone grubu: Abonenin; normal, özel, ortak sayaç,toplu su, şantiye, kuyu, tanker ve ücretsiz su veya atık su kullanan vb.gruplardan hangisine dâhil olduğun,
ç) Abone yolu: Parsel sınırında şube yolunun bitiminden başlayıp sayaçların bağlandığı kolon borusuna kadar olan kısmı,
d) Ahır: Ticari maksatlı olmayan hayvan yetiştirme yerlerini,
e) Alıcı ortam (Mansap): Atıksuların deşarj edildiği veya dolaylı olarak karıştığı göl, akarsu ve yeraltı suları gibi yakın veya uzak çevreyi,
f) Altyapı: Planlanan veya mevcut atıksu kanal hatları, toplayıcı ve kuşaklama kolektörleri, mekanik ve biyolojik arıtma tesisleri, ara terfi, deşarj pompaları, deşarj hatları, içme suyu şebekeleri, isale hatları, arıtma tesisleri, su hazneleri, terfi merkezleri, baraj, regülâtör, yol, elektrik, doğalgaz, telefon ve benzeri tesislerden müteşekkil sistemleri,
g) Ana Sayaç Aboneliği: Tek sayaçtan ve tek abonelik ile birden fazla bağımsız birimin su kullandığı abonelerdir. 
h)Ana sayaç; tek sayaçtan su kullanan abonelerin parsel girişinde idarenin uygun gördüğü bir yere takılan ölçü aleti.
ğ) Atık su (kullanılmış su): Evsel, endüstriyel, tarımsal ve diğer kullanımlar sonucu kirlenmiş ve özellikleri değişmiş suları,
h) Atıksu Arıtma Tesisi : Atıksuların  alıcı ortama boşaltılmasından veya herhangi bir taşıma aracı ile alıcı ortama taşınmasından önce arıtılmaları amacıyla, İSU’nun kuracağı  veya İSU’nun atıksu altyapı tesislerine bağlantı yapacak olan atıksu  kaynaklarından kurulmasını isteyeceği her  türlü tesisleri,
ı) Atıksu bağlantı kanalı (Rabıt): Üretilen atıksuları, kanalizasyon şebekesine ileten ve güzergâhı, boru cins ve çapı, eğimi gibi bağlantı koşulları İdarece belirlenen hattı,
i) Atıksu çukuru (Foseptik): Kanalizasyon şebekesi bulunmayan yerlerdeki atıksuların toplandığı ve dengelendiği, çevreyi kirletmeyecek şekilde sızdırmaz, fen ve sanat kaidelerine uygun olarak parsel içerisinde inşa edilen hazneleri, (Atık suların toplanması için yer altına yapılmış sızdırmaz hazneyi)
l) Atıksu kaynakları: Kullanım veya faaliyetleri neticesinde atıksu üreten her türlü yapı ve faaliyet yerlerini,
m) Çevre temizlik vergisi (ÇTV): 2464 sayılı Belediye Gelirleri Kanununun Mükerrer 44 üncü maddesi çerçevesinde tahsil edilen ve ilgili belediyesine aktarılan vergiyi,
n) Dahili tesisat: Kolon borusundan itibaren sayaç, sayaç kolektörü ve bağımsız birime ayrı su dağılımı yapılan bina içi su tesisatını,
o) Deşarj Kalite Kontrol Ruhsatı (DKKR): İdare tarafından düzenlenen ve endüstriyel atıksuların kanalizasyon şebekesine bağlanma ve boşaltılma şartlarını tespit eden belgeyi,
ö) Endüstriyel Atıksu: Herhangi bir ticari veya endüstriyel faaliyetin yürütüldüğü alanlardan, evsel atıksu ve yağmur suyu dışında oluşan atıksuları,
p) Evsel atıksu: Konutlardan veya yerleşim bölgelerinden kaynaklanan, insanların ihtiyaçlarını karşılamada kullandıkları ve kullanım neticesinde kirlenmiş veya özellikleri değişmiş suları,
r) Geçici kapatma: Abonenin geçici bir süre için su kullanmayacağını beyan ederek suyunu kapattırmasını,
s) Genel Kurul: Kocaeli Büyükşehir Belediyesi Su ve Kanalizasyon İdaresi (İSU) genel kurulunu,
ş) Genel ortalama tüketim: Bir abonenin her hangi bir abonelikteki tüm tüketimleri dikkate alınarak bulunan günlük ortalama tüketimi,
t) Hayrat: Kişi veya tüzel kişilerin hayır ve halkın su içme ihtiyacını gidermek amaçlı sanat değeri olan projesi idarece kabul edilen ilgili belediyesi tarafından uygunluğu onaylanmış kurnalı vanalı ve/veya musluklu çeşmelerdir.
u) Halk çeşmesi: İlgili Belediyesince halkın yalnızca içme suyu ihtiyacını gidermek amaçlı sanat değeri olan ya da projesi idarece kabul edilen çeşmelerdir.
ü) Hidrofor şartı: Şube yolu bitiminde abonelere verilen suyun basıncı minimum 3 bardır. Kot farkı veya bina yüksekliği nedeniyle yeterli basınç sağlanmayan yerlerde hidrofor kullanımı şartını,
v) İdare (Kurum): Kocaeli Su ve Kanalizasyon İdaresi Genel Müdürlüğü (İSU)’nü, kısa adı İSU Genel Müdürlüğü’nü
y) İsimsiz kullanım: Daha önce abonelik açılmış olan ancak abonelik sözleşmesi iptal ya da feshedilen yerlerde, abonelik sözleşmesi yapılmadan su kullanılması ve/veya atıksu üretilmesini,
z) İş emri: İdarenin ilgili birimlerine gönderilmek üzere düzenlenen ve hangi işin yapılacağını belirten talimatı,
aa) Kaçak su kullanımı: İdarenin tasarrufundaki yeraltı veya yerüstü su kaynaklarından, tesislerinden, su taşıyan boru hatlarından, şube yolundan abone olmaksızın ya da abone olduğu halde kayıt dışı sayaçla, kayıtlı sayacı işletmeyecek şekilde ya da sayaçsız olarak her hangi bir teknik düzenekle su alma işi
bb) Kanalizasyon Şebekesi: Ayrık sistemde evsel ve/veya endüstriyel atıksuları ayrı, yağmur sularını ayrı; bileşik sistemde ise bütün atıksuları birlikte toplamaya, uzaklaştırmaya ve arıtma tesislerine iletmeye yarayan birbirleriyle bağlantılı boru ya da kanallardan oluşan sistemi,
cc) Kapatma/Açma: Kanun, yönetmelik ve sözleşmeye aykırılık nedenleriyle, tahliye nedeniyle veya abonenin isteği üzerine suyun kapatılmasını; kapatmayı gerektiren fiil veya hukuki durumun ortadan kalkması halinde suyun açılmasını,
çç) Kara kanal: İdare tarafından yapılmamış olup hâlihazırda işletmede bulunan fenni olmayan kanallardır.
dd) Katılma payları: 2464 sayılı Belediye Gelirleri Kanununda belirtilen oran ve esaslara göre alınacak su ve kanalizasyon harcamalarına katılma paylarını,
ee) Kaynak suyu: Jeolojik koşulları uygun jeolojik birimlerin içinde doğal olarak oluşan, bir veya daha fazla çıkış noktasından yeryüzüne kendiliğinden çıkan veya teknik usullerle çıkartılan, etiketleme gerekliliklerini karşılayan ve satış amacı ile ambalajlanarak piyasaya arz edilen yeraltı sularını,
ff) Kesme aparatı: Su kesme işlemine yarayan aleti,
gg) Kesin hesap faturası: Mukavele iptali esnasında hesabın tasfiyesi sonucu oluşan faturadır.                                                        
ğğ) Kirleten: Faaliyetleri sırasında veya sonrasında doğrudan veya dolaylı olarak çevre kirliliğine, ekolojik dengenin ve çevrenin bozulmasına neden olan gerçek ve tüzel kişileri,
hh) Kirleten öder ilkesi: Atıkların oluşturduğu veya oluşturması muhtemel çevresel kirlenme ve bozulmayı önlemek, sınırlandırmak, gidermek ve çevrenin iyileştirilmesini sağlamak için yapılan ve/veya yapılacak tüm yatırımların ve harcamaların kirletenler veya bozulmaya neden olanlar tarafından karşılanacağı ilkesini,
ıı) Kirlilik Yükü Bedeli ( KYB ): Arıtma gerektiren atıksu üreten kaynaklardan, kirlilik yükü oranında gerekli tedbirleri alıncaya kadar veya yeterli ölçüde almadıklarının tespiti neticesinde İSU tarafından yapılan işlerin giderini karşılamak amacıyla endüstri kuruluşlarının ödemek zorunda oldukları bedeli,
ii) Kolon: Her müstakil birime ayrı su dağılımının yapıldığı bina içinde yer alan ana boruyu,
jj) Kontrol bacası (Fenni baca): Atıksu deşarjlarını kontrol amacıyla numune almak, ölçüm yapmak, atıksu akımını izlemek için içine girilebilir, projesi İdarece belirlenecek bacaları,
kk) Köy yerleşik alan sınırı: Köy ve mezraların cami, köy konağı gibi köy ortak yapıları ile köy nüfusuna kayıtlı ve köyde sürekli oturanlar tarafından, yapımı tarihinde yürürlükte bulunan mevzuat hükümlerine uygun olarak inşa edilmiş yapıların toplu olarak bulunduğu yerlerde mevcut binaların en dışta olanlarının dış kenarlarından geçirilen çizginin içinde kalan alan köy yerleşik (meskûn) alanını; bu çizgi ile 100 m. dışından geçirilecek olan, Valiliklerce tespit edilerek İl İdare Kurulunca karara bağlanan sınırın içinde kalan alanı köy yerleşik alan sınırını,
ll) KSUB: Kullanılmış suların uzaklaştırılması bedeli,
mm) Ortak kullanım alanları: Merdiven ve boşlukları, asansör boşlukları, makine dairesi, sığınak, kömürlük, su ve akaryakıt deposu, kalorifer dairesi, kapıcı dairesi, otopark, depo, çamaşırlık, toplantı odası, müştemilat ve benzeri yerlerdir.
nn) Ortak abone: Abone yolundaki su kayıp ve kaçaklarının tespiti amacıyla parsel sınırına takılan sayaç ile yapılan abonelik, 
oo) Ön ödemeli/kartlı su sayacı: Abonenin bedelini daha önceden ödediği miktarda su kullanımına imkân veren ölçü aletini,
pp) Ön ödemeli abone: Ön ödemeli/kartlı sayaçtan su kullanan abonedir.
rr) Pompa şartı: Kanalizasyon şebekesinin dolu kotu ile binaların son bodrum döşeme kotu arasındaki kot farkı nedeniyle bağlantı kanalının akışının sağlanamayacağı yerlerde bir terfi çukuru veya rögarda toplanacak atıksuların uygun bir pompa sistemi ile parsel bacasına aktarılması şartıyla atıksu kanalizasyon sistemine bağlantı yapılmasına müsaade edilmesini,
ss) Proje inceleme ücreti (PİÜ): Proje inceleme mukabili alınan ücrettir.
şş) Proje inceleme ve onay bedeli (PİOB):Yapı izin belgesine esas olmak üzere hazırlanarak İdaremize ibraz edilen; mimari ve/veya su ve atık su sıhhi tesisat projelerinin incelenmesi, gerektiğinde yerinde tespit yapılması, projelerin onaylanması ve kurum görüşünün düzenlenmesi iş ve işlemleri karşılığında alınan ücrettir.
tt) Priz veya ana musluk: Şube yolunun ana şebekeye bağlandığı noktayı,
uu) Parsel bacası (rögar) : Atık su deşarjlarını kontrol ve arızalara müdahale etmek maksadıyla atık su kanalı ile irtibatlı, parsel içinde veya tretuvarda bulunan fen ve sanat kaidelerine uygun inşa edilen bacalardır.
üü) Resen abonelik: İdarenin tek taraflı yaptığı abonelik ve sözleşme işlemidir.
vv) Sayaç: Abonenin kullandığı suyu ölçmeye yarayan ölçü aletini veya ölçme şartlarında, ölçüm çeviricisinden geçen suyun hacminin ölçülmesi, hafızaya alınması ve görüntülenmesi için tasarımlanan ölçü aletini,
yy) SCADA: Gerçek zamanlı uzaktan su ve atıksu izleme sistemi,
zz) Sözleşme (Mukavele):Su satış ve hizmet şartlarını belirleyen İdare yetkilisi ve abone tarafından imzalanmış akittir.
aaa) Su Şebekesi: Şehir içme suyu dağıtımını yapan değişik tür ve çaplarda borulardan oluşan altyapı tesislerini,                           
bbb) Su Açma: Abonelik yapılması veya borcun ödenmesi sonrasında suyun kullanıma açılması iş ve işlemidir.
ccc) Su kapama: Aboneliğin iptali ve/veya borcun ödenmemesi durumunda suyun kullanıma kapatılması iş ve işlemidir.
ççç) Su ve kanalizasyon durum belgesi: 20.11.1981 tarihli 2560 sayılı Kanunun 18’inci maddesinde bahsi geçen, inşaat yapılacak parselin cephesi bulunan yol veya yollardaki su ve kanalizasyon durumu ile ilgili bilgilerle donatılmış yazılı belgeyi,
ddd) Şantiye: Her türlü inşaat, maden arama, kazı yapma ve benzeri etkinlikleri sürdürmek gayesiyle yapılan faaliyet ve kalıcı tesislerin tamamlanmasıyla varlığı sona erecek olan geçici tesisler ile halen yapı kullanma izin belgesi alınmamış yapılardır.                                                                                                                   
eee) Şube yolu: Su şebeke hattından başlayıp aboneye ait parsel sınırına kadar olan kısmı,
fff) Tarife cetveli: Satış, hizmet, teminat ve yaptırımların parasal değerlerin belirlendiği cetvel,    
ggg) Tahakkuk: Su, atık su hizmetlerinin ve abonenin su tüketim ücretinin tahsili için yapılan faturalandırma işlemidir.
ğğğ) Tarife grubu: Su birim fiyatının hangi tarifeden tahakkuk edeceğini belirleyen gruptur.
hhh) Tasfiye: Abone hesabındaki teminat veya alacak bakiyesinin mevcut borçları ile mahsuplaştırılarak sözleşmenin sona erdirilmesidir.
ııı) Teminat: Abonenin su tüketim miktarına göre alınan ve tasfiye sonrası iade edilecek olan güvence bedelidir.
iii) Toplam Sistem Maliyeti: Yatırımın finansal maliyetini, sistemin işletilmesini ve bakımını, sabit varlıkların amortismanını, yönetim ve izleme giderlerini, vergileri, kamulaştırmayı ve sistemin finansal sürdürülebilirliğini sağlayacak özkaynak getirisini de içeren toplam,
jjj) UAVT: Ulusal Adres Veri Tabanıdır.
kkk) Usulsüz su kullanımı: Abonenin sayaçtan geçirerek sözleşmeye aykırı biçimde su kullanması, kullandırması veya tabi olduğu abone grubu dışında su kullanımını,
lll) Vidanjör Çalıştırma İzin Belgesi: Atıksu transferi amacıyla faaliyette bulunan vidanjör ve benzeri araçların işlemleri Atıksuların Kanalizasyona Deşarj Yönetmeliği ile uygulama usul ve esaslarını düzenleyen ve mer’i mevzuat hükümlerine göre verilen izin belgesini,
mmm) Yönerge: Bu Yönetmelik kapsamında hazırlanan Kocaeli Su ve Kanalizasyon İdaresi Genel Müdürlüğünce verilen tüm hizmetlere ilişkin ilgili birimlerce hazırlanan uygulama yönergelerini,
nnn) Yönetim Kurulu: Kocaeli Su ve Kanalizasyon İdaresi Genel Müdürlüğü Yönetim Kurulunu, ifade eder. 
                                                                                                                                                                              

İKİNCİ BÖLÜM
Tarife Tespit Esasları, Tarife ve Bedel Çeşitleri, Abone Türleri

Tarife tespit esasları
Madde 5. (1) Tarife tespitinin esasları aşağıda belirtilmiştir;
a) Tarifenin belirlenmesinde; üretilen su miktarından fiziki su kayıpları düşüldükten sonra yapılacağı varsayılan ölçülebilir su satış miktarı ana unsurdur.
b) Su satış tarifesi ile kullanılmış suların uzaklaştırılması tarifesinin tespitinde esas alınacak unsurlar; Yönetim ve işletme giderleri ile amortismanlar, aktifleştirilemeyen yenileme, ıslah ve tevsi masrafları ve Genel Kurulca kabul edilecek bir kar oranıdır.
(2) Su satışı ve atıksu tarifesi aşağıdaki unsurlar dikkate alınarak tespit edilir:
a) Yönetim ve işletme giderleri: Enerji ve malzeme giderleri, personel giderleri, çeşitli masraflar ile su isale ve dağıtım giderlerinden oluşur.
1) Enerji ve malzeme giderleri: Üretim, içme suyu arıtma, dağıtma, atıksu arıtma, ısıtma, aydınlatma vb. için kullanılan elektrik, doğalgaz, çeşitli akaryakıt, katı yakıt gibi her türlü enerji masrafları, alüminyum sülfat, klor, ozon ve benzeri işletme ve sarf malzemelerine yönelik bu kapsamdaki diğer harcamalardan oluşur.
2) Personel giderleri: 657 sayılı Devlet Memurları Kanununa tabi memurlar ile 4857 sayılı İş Kanununa göre çalıştırılan devamlı ve geçici işçi, sözleşmeli personel ve denetçilerin aylıklarını, ikramiyelerini, kanun ve toplu sözleşmelerle sağlanan her türlü yardım, zam ve tazminatları, fazla çalışma ücretlerini, görev yolluklarını ve her türlü işveren giderlerini kapsar.
3) Çeşitli masraflar: Kira, haberleşme giderleri, vergi ve harçlar, mahkeme masrafları, kamulaştırma bedelleri, sigorta, eğitim ve yönetim, temsil giderleri, her türlü taşıma harcamaları, güvenlikle ilgili giderler, hizmet alımı yöntemleriyle gördürülen hizmetlere ilişkin maliyet unsurları ve benzeri diğer masraf kalemlerinden meydana gelir.
4) Su isale ve dağıtım giderleri: Gerektiğinde su iletim hattı bulunmayan ya da kaynağı yetersiz kalan yörelere tankerler veya başka araçlarla yapılan taşıma harcamalarıdır.
b) Amortismanlar: Sabit bir kıymet olan tesislerin, dayanıklı taşınırların ve demirbaşların ekonomik ömürlerinin sonunda yenilenebilmeleri için mevzuat gereği ayrılması zorunlu olan ve miktarı yasa ve yetkili makamlarca belirlenen tutardır. Yapılacak yatırımlarla ilgili kredilerin yıllık anapara ve faiz miktarı amortismanlarla karşılanamadığı takdirde, aradaki fark bir masraf kalemi olarak dikkate alınır.
c) Aktifleştirilmeyen yenileme, ıslah ve tevsii masrafları: Tesislerin iyileştirilmesi için yapılan masraflar ile aktifleştirilmeyen büyütme ve onarım giderlerine ilişkin maliyet unsurları hesaba katılır.
ç) Kâr: Yönetim ve işletme giderlerinin, amortisman tutarlarının, aktifleştirilmeyen yenileme, ıslah ve tevsii masrafları toplamına bir kar ilave edilir.
Tarife ve bedel çeşitleri
Madde 6.  (1) Bu Yönetmeliğin konusu olan tarife ve bedeller; su satış tarifesi, atıksu tarifesi, hizmet bedelleri, teminat bedelleri ve yaptırım bedelleri olmak üzere beş grupta toplanır.
Abone Türleri  
Madde 7. Kocaeli Su ve Kanalizasyon İdaresi Genel Müdürlüğü ile sözleşme yapan gerçek ve tüzel kişilere abone adı verilir. Uygulanacak tarifelere göre üç tür abone vardır.
a) Su ve atıksu abonesi: İdarenin hem su hem de kanalizasyon hizmetinden birlikte veya su hizmetlerinden doğrudan, atıksu hizmetlerinden dolaylı olarak ya da sahip olduğu çeşitli su kaynaklarından yararlanan abonedir. Her su abonesi ayrı bir sözleşmeye gerek olmaksızın aynı zamanda atıksu abonesidir. Bu tip abonelere su tarifesi ve atıksu tarifesi ile hizmet, teminat ve yaptırım bedelleri uygulanır.
b) Su abonesi: İdarenin sadece su hizmetinden veya sahip olduğu çeşitli su kaynaklarından yararlanan abonedir. Bu tip abonelere su tarifesi ile hizmet, teminat ve yaptırım bedelleri uygulanır. 
c) Atıksu (KSUB) abonesi: Şebeke suyu haricinde İdarenin sadece kanalizasyon hizmetinden yararlanan veya yararlanacak olan abonedir. Bu aboneler bağlantı sistemlerinin olup olmadığına bakılmaksızın, arıtma sistemlerinden sorumlu İdarenin yapacağı her türlü yatırım, işletme, bakım, onarım, ıslah ve harcamalarının tamamına kirlilik yükü ve atıksu miktarı oranında katılmak zorunda olduklarından ve tükettikleri kadar suyu kirleteceklerinden İdare ile kullanılmış suların uzaklaştırılmasına ilişkin Atıksu Abonelik Sözleşmesi yapmak; bunların nihai bertarafı ve uzaklaştırılması için Kullanılmış Suların Uzaklaştırma Bedeli (KSUB) ödemek mecburiyetindedirler. Bu abonelere atıksu tarifesi ile hizmet, teminat ve yaptırım bedelleri uygulanır.

ÜÇÜNCÜ BÖLÜM
Abone Grupları, Abonelik Uygulamalarına İlişkin Hususlar
Abone Grupları
Madde 8.  (1) Uygulanacak tarifeler itibariyle abone grupları aşağıda belirtilmiştir:
a) Konut Tarifesi Uygulanacak Aboneler
b) İşyeri Tarifesi Uygulanacak Aboneler
c) Resmi Aboneler
d) Sanayi Tarifesi Uygulanacak Aboneler
e) İnşaat/Şantiye Tarifesi Uygulanacak Aboneler
f) Özel Grup Tarifesi Uygulanacak Aboneler
g) Kaynak Suyu Tarifesi Uygulanacak Aboneler
h) Geri Kazanım Suyu Tarifesi Uygulanacak Aboneler
i) Atık su (KSUB) Tarifesi Uygulanacak Aboneler
j) Ücretsiz Tarife Uygulanacak Aboneler
 (2) İdare, ihtiyaç durumuna göre yeni abone grupları belirleyebilir. Bu hususta Yönetim Kurulu yetkilidir.
Konut Tarifesi Uygulanacak Aboneler
Madde 9.  (1) Barınma gayesi ile oturulan yerlerde; içme, temizlik, ısınma amaçlı olarak su tüketen ve kirleten abonelerdir.
(2) Konut tarifesi uygulanacak aboneler aşağıda belirtilmiştir.
a) Barınma gayesi ile oturulan yerlerde içme ve kullanma amaçlı su tüketen ve/veya atıksu üreten konutlar
b)   Ana sayaçtan su kullanan birden fazla konut aboneleri,
c)  Siteler ve apartmanların toplu veya merkezi ısıtma sistemleri
d)   Konutlarda; tek sayaçtan su kullanan yangın, müşterek kalorifer suyu, sıcak su vb. aboneliklerdir.
e) Resmi kurumlara ait lojman ve barınma evleri,
f) Kamuya hizmet veren; cami ve ibadet yerlerinin lojman ve hizmet binaları, muhtarlıklar ve siyasi partilerin hizmet binaları, 
g) Şahsi yaptırılan halk çeşmeleri
h) Yabancı ülke temsilcilikleri ve konsoloslukları,
i)  İlgili mevzuatına göre konut tarifesi uygulanması gereken, abonelerdir.
İşyeri Tarifesi Uygulanacak Aboneler
Madde 10. (1) Sunulan mal veya hizmet karşılığı bir bedel alınarak gelir sağlamak gayesi ile sürekli veya geçici olarak her çeşit meslek, sanat faaliyeti ve zanaatın icra edildiği yerler ile diğer ticari hizmet üretilen tüm yerlerde içme, temizlik, ısınma, ortak mahal temizliği amaçlı olarak su tüketen ve/veya atıksu üreten abonelerdir. 
(2) İşyeri tarifesi uygulanacak aboneler aşağıda belirtilmiştir.
a) İşyerleri,
b) Ana sayaçtan su kullanan birden fazla işyeri aboneleri,
c) İşyerlerinde; tek sayaçtan su kullanan yangın, müşterek kalorifer suyu, sıcak su vb. ortak kullanım alanlarına ait abonelikler
d) Belediye iştiraklerine ait tüm hizmet binaları ve tesisleri,
e) Lokanta, kafeterya, restorant, pastane, toplu organizasyonlara yemek yapan vb. yerler ile buraların imalat yerleri
Sanayi Tarifesi Uygulanacak Aboneler
Madde 11. (1) Hammadde üreten veya şekil, nitelik, nicelik değiştirerek seri olarak mamul veya yarı mamul madde üreten yerlerde su tüketen ve/veya atıksu üreten ve aylık ortalama tüketimleri en az 50 m3 ve üzeri olan abonelerdir. 
(2) Sanayi odasına kaydı bulunan ve/veya endüstriyel atıksu üreten yerler tüketimlerine bakılmaksızın sanayi tarifesi uygulanır.
İnşaat/Şantiye Tarifesi Uygulanacak Aboneler
Madde 12. (1) Yapı ruhsatına istinaden bina, ihata duvarı ve benzeri inşaatlar ile her türlü maden arama, çeşitli amaçlarla kazı yapma ve bunun gibi sebeplerle gerçek ya da tüzel kişilerin bu etkinliklerini sürdürmek için veya bu etkinliklerini sürdürmeyi sağlayacak kalıcı tesislerin yapılmasına imkân tanımak için kurdukları, faaliyetlerinin ve kalıcı tesislerinin tamamlanmasıyla varlığı sona erecek olan tesislerde su tüketen ve/veya atıksu üreten abonelerdir.
Özel Grup Tarifesi Uygulanacak Aboneler 
Madde 13. (1) Özel grup tarifesi uygulanacak aboneler aşağıda belirtilmiştir.
a) İdare ile toptan su satış protokolü yapan il sınırları dışındaki mülkî veya mahallî idareler,
b) Özel sözleşme ile Ham suyu alan aboneler,
c) Gerçek ve tüzel kişilere ait konut ve işyerlerinin park, bahçe sulaması ve ortak mahal temizliğinde şebeke suyu kullanan aboneler.
d) Dernekler ve vakıfların faaliyet alanları ile ilgili hizmet sundukları yerler ve kurmuş oldukları öğrenci yurtları, kurslar, pansiyonlar. Vb.  İNDİRİMLİYE ALINACAK konutta idi
e) Mülkiyeti belediye iştirakleri ve kamu kurumlarına ait olmayan her türlü yüzme ve süs havuzları,
Resmi Aboneler
Madde 14. (1) Kamu kurum ve kuruluşlarının (merkezi yönetim kapsamındaki kamu idareleri, sosyal güvenlik kurumları, mahalli idareler ve bağlı kuruluşları, düzenleyici ve denetleyici kurumlar, özel bütçeli kamu idareleri, özerk bütçeli kamu idareleri, fon bütçeli kamu idareleri, döner sermaye bütçeli kamu kurum ve kuruluşları), su tüketen ve/veya atıksu üreten abonelerdir.
(2) Resmi Tarife Uygulanacak Aboneler aşağıda belirtilmiştir.
a) Kamu kurum ve kuruluşlarının hizmetlerinin yürütüldüğü yerlere ait abonelikler (içerisindeki her türlü ticari işletmeler hariç)
b) Kamu kurumlarına ait yeşil alan, peyzaj, park ve bahçe sulamada şebeke suyu kullanan aboneler,
c) Kamuya ait üniversite ve eğitim kurumları, misafirhaneler ile huzurevleri.
Kaynak Suyu Tarifesi Uygulanacak Aboneler
Madde 15. İdarenin tasarrufunda olan kaynak sularını işletenlere uygulanan abone grubudur. 
(1) İdarenin tasarrufunda olan kaynak suları, Genel Kurulun belirlediği tarife üzerinden satılır.
(2) Kaynak suyu satışı yapılacaklarla Kaynak Suyu Özel Satış Sözleşmesi yapılır.
(3) Kaynak sularının satışında uyulması gereken usul ve esaslar yönerge ile belirlenir.
Geri Kazanım Suyu Tarifesi Uygulanacak Aboneler
Madde 16. Atıksu arıtma tesislerinden elde edilen geri kazanım sularından su verilen abonelerdir.
Atık su (KSUB) aboneleri
Madde 17. (1) İdarenin içme suyu şebeke hizmetlerinden yararlanmayıp yalnızca kanalizasyon hizmetlerinden yararlanan aboneler,
(2) Kuyu, kaptaj, havuz ve benzeri yerlerden tankerle veya diğer yollarla yeraltı ve yüzeysel suları temin ederek su kullanan ve kanalizasyon şebekesinden yararlanan veya Kirleten öder ilkesi gereği bağlantı sistemlerine bağlı olup olmadığına bakılmaksızın Şebeke suyu dışında su kullanan aboneler ,
(3) Yağmur suyu hasadı ile elde edilmiş suların kullanılması sonucu oluşan atık sularını İdarenin atık su alt yapısına veren abonelerdir.

Ücretsiz su kullanan abonelikler
Madde 18. (1) Bedelsiz su kullanan Abonelikler aşağıda belirtilmiştir.
a) İbadethaneler
b) Mezarlık ve Halk Çeşmeleri
c) İtfaiyeye ait yangın hidrantları
d) Genel Kurul tarafından belirlenen yerler
Abonelik Uygulamalarına İlişkin Hususlar  
Madde 19. (1) İdare su satışı yaptığı veya hizmet ürettiği yerlerle su abonesi sözleşmesi ve/veya atıksu abonesi sözleşmesi yapmanın yanı sıra satılan suyun miktarı, niteliği, fiyatı, suyu kullanan yerin durumu, su kayıp ve kaçaklarının önlenmesi bakımından abonelere özel uygulamalar yapabilir.
(2) Kuraklık, Doğal afet veya başka bir sebeple şebekeye verilen günlük su miktarında düşme olması halinde, İdare su tasarrufunu sağlamak ve öncelikle konut abonelerine su vermek amacı ile bazı abonelerine su satışını geçici olarak durdurabilir. Su kullanımı ile ilgili bazı faaliyetleri (sanayi, havuz doldurma,  halı yıkama, araç yıkama, park bahçe ve yeşil alan sulamaları, yol kaldırım ortak mahal temizliği vb.) kısıtlayabilir, kısıtlamalara uymayanlar hakkında yaptırım uygulayabilir. İlgili yaptırımlara dair usul ve esaslar yönerge ile belirlenir.
Normal Abonelikler 
Madde 20. (1) Yapı kullanma izin belgesi (iskân) alan yerlere iskân belgesindeki birim sayısına göre ferdi abonelik işlemleri yapılır.
Geçici Abonelikler 
Madde 21.  (1) 31.12.2021 tarihinden önce inşaatı tamamlanan binalarda ikamet edenlerin talep etmesi durumunda; 31.12.2021 öncesine ait doğalgaz, telefon, elektrik sözleşmelerinden herhangi biri veya binanın 31.12.2021 tarihinden önce mevcut olduğunu gösteren belge ve kayıtların bulunması veya ilgili belediyesince onaylanmış Emlak Vergisi Beyannamesinin tasdikli, imzalı sureti ve binanın UAVT sisteminde kaydının olması halinde,  3194 sayılı İmar Kanunu kapsamında sağlıklı içme ve kullanma suyuna ulaşmalarını teminen geçici olarak su ve kanalizasyon hizmetlerinden faydalandırılır. 
(2) Henüz Yapı Kullanma İzin Belgesi alınmamış yapılarda barınma amaçlı kullanılan yerlere mesken inşaat tarifesiyle geçici abonelik tesis edilir.
(3) 31.12.2021 tarihi ile 01.07.2022 tarihleri arasındaki Yapı Ruhsatı alınmış binalarda müracaat edilmesi halinde inşaat bitmiş ise geçici mesken aboneliği tesis edilir.
(4) İlgili belediyesince çalışma izni veya resmi yazı ile müsaade edilmiş; sergi, fuar, sirk, pazar, kermes, panayır, büfe, çay bahçesi, hurdacı, kurban satış ve kesim yerleri, açık oto park, oto yıkama yerleri, taksi durağı, minibüs durağı, otobüs durağı, bakım ve onarım şantiyeleri, yapı satış ofisleri ve seyyar yerlere geçici abonelikler yapılır.
(5) Geçici su aboneliği müktesep hak sayılamaz. Geçici abonelere ilgili belediyesinden veya resmi kurumdan su kapatma/kesme talebinde bulunulursa abonelik iptal edileceğinden su bağlanmış olması herhangi hak doğurucu olarak kabul edilmez. 
(6) Sanayi tarifesi uygulanacak abonelere 26/9/2004 tarihli ve 5237 sayılı Türk Ceza Kanununun 184 üncü maddesi hükmü uyarınca geçici abonelik tesis edilemez.
(7) Geçici abonelerin tarifeleri ait oldukları abone grubuna göre belirlenir.


Ortak Abonelikler 
Madde 22. (1) Birden fazla birimi olan yerlerde, her bağımsız birime ayrı sayaç ile su verilmesi esastır. Ancak havuz, kazan dairesi, su arıtma sistemi, su deposu, hidrofor, bahçe sulama gibi ortak su kullanım sistemlerinin olduğu yerlerde parsel sınırları içerisindeki iç tesisatların her türlü bakım, onarım, yenileme sorumluluğu buraların yönetimlerine ait olduğundan bu tesisatlarda meydana gelen su kayıplarının sorumluluğu da bu yönetimlere aittir. Buralarda oluşacak su kayıp kaçaklarının önlenmesi amacıyla ortak abonelik yapılarak parsel sınırına su sayacı takılması zorunludur. Ortak abonelik uygulanacak yerler idare tarafından belirlenir. İlgilileri aboneliğe davet edilir, gelmeyenlere reesen abonelik açılır.
(2) Ortak abonelik, aynı abone grubuna veya değişik abone grubuna dahil, birden fazla bağımsız birimin olduğu yerlerde varsa buraların yönetim birimleri adına, bir yönetim biriminin olmadığı yerlerde ise ana su kullanıcısının adına tesis edilir.
(3) Aynı abone grubuna dahil olan bağımsız birimlerin olduğu yerlerde oluşturulan ortak abonelere dahil oldukları abone grubunun sadece su tarifesi uygulanır.
(4) Değişik abone grubuna dahil olan bağımsız birimlerin olduğu yerlerde oluşturulan ortak aboneler, bağımsız birimlerin dahil oldukları abone gruplarının yoğunluğuna ve abone grubunun toplam tüketim oranlarına bakılarak İdare tarafından sadece su tarifesi üzerinden belirlenir. Ancak abonenin müracaatına bağlı olarak tarife değişikliği 12 aylık tüketimler gözlemlenerek değiştirilebilir.
(5) Ortak abonelerde teminat bedeli, tarifesine bağlı abone grubu üzerinden alınır.
(6) Ortak abone sayacı şube yolu bitiminde İdare tarafından uygun görülen yere takılır. Sayaç bedeli, sayaç montaj bedeli ve tesisat yapımı ile ilgili harcamalar aboneden alınır. 
(7) Ortak abone sayacından su alan tüm abonelerin dönemsel olarak tükettikleri toplam su miktarı, aynı dönem site sayacından tüketilen su miktarından çıkarılmak suretiyle bulunan tüketimin toplam tüketime oranı %5 üzerinde ise farkın tamamı ortak aboneye tahakkuk yapılır. Tüketim farkının toplam tüketime oranı %5 ve altında ise tahakkuk yapılmaz.
(8) Tüketim farkı oluşan yerlerde fiziki ve/veya kullanım kaçağı için araştırma ve inceleme yapılır. Tespit edilmişse fiziki kaçakların giderilmesi yönetim birimlerinden istenilir. Sayaçsız ortak birimler varsa sayaç takılarak abone yapılır. Kaçak ve usulsüz su kullandığı tespit edilenlere bu Yönetmeliğin ? ve ? uncu maddelerine göre işlem yapılır.
Yüksek tüketimli abonelikler 
Madde 23.  (1) Aynı parsel ve/veya kampüs alanı içerisinde kullanıcısı aynı veya farklı olan abonelerin ayrı ayrı tükettikleri su miktarına bakılmaksızın toplamda tükettikleri veya tüketebilecekleri su miktarı aylık 100 m3 ve üzerinde olan yerler, İdarece yüksek tüketimli abone olarak değerlendirilebilir. 
(2) Bu yerlerdeki su ve/veya atık su abonelerinin mevcut sistemlerinde kontroller yapılarak su kayıp ve kaçaklarının en aza indirilmesini sağlamak amacıyla;
a) Abonelerin tüketim profillerine, suyun kalitesine, kullanım biçimine uygun çap ve özellikte, günün okuma teknolojisine uyarlanabilen, ölçüm hassasiyeti yüksek sayaçlar takılır.
b) Yüksek Tüketimli abonelerin tüketimlerinin takibi ve faturalandırılması uzaktan okuma sistemleri ile yapılabilir.
c) Abonelerin sayaç yerlerinin tespiti ve değiştirilmesi, sayaç ve tesisatlarının durumunun iyileştirilmesi, sayaçların ve sayaç tesisatına bağlı vana, pislik tutucu gibi malzemelerin montaj kurallarına göre mesafe aralıklarına uyularak monte edilmesi, sayaçların kutu içine alınması gibi hususlarda İdare gerekli tedbirleri alır, bedeli karşılığında gerekli gördüğü düzenlemeleri ve imalatı yapar, yaptırır.
d) İdarenin gerekli gördüğü değişikliklerin yapılmasına engel olan abonelerin suyu kapatılır.
e) Aboneler sayaç ve sayaca bağlı tesisat, uzaktan okuma sistemini sağlayan elektronik aksam ve gereçlerin korunmasından sorumludurlar. Bunlarda meydana gelebilecek hasarlar bedeli karşılığında giderilir. 
(3) Yüksek Tüketimli Abone uygulamalarıyla ilgili diğer usul ve esaslar yönerge ile belirlenir.

DÖRDÜNCÜ BÖLÜM
Tarifeler

Su Satış Tarifesi
Madde 24. (1) İdare su tasarrufunu teşvik amacıyla abone gruplarına veya aynı abone grubu içerisinde yer alan abone türlerine suyu kullanma ve kullanılmış suyu uzaklaştırma durumlarına göre birlikte veya ayrı ayrı, kademeli tarife uygulaması yapabilir. Abone türüne göre gerekli kademe aralıklarını, uygulama zamanını ve tarifelerini tespit etmeye Genel Kurul yetkilidir.
(2) İdare İşyeri, sanayi ve inşaat grubu abonelerinin su kullanım amaçlarının ticari olması göz önüne alınarak bunlara uygulanan su tarifesi konutlara göre daha yüksek düzeyde tespit edilebilir.
 (3) İdare, yasal mevzuat veya işletmecilik gereği abonelere, ait oldukları abone grubu için belirlenen su satış bedeli üzerinden belirli indirimlerle su satabilir. 
(4)  4736 sayılı Kanunun l inci maddesinde ve diğer kanunlarda belirtilen istisnalar dışında,
İdarece üretilen mal ve hizmet bedellerinde işletmecilik gereği yapılması gereken ticari 
indirimler hariç herhangi bir kişi veya kuruma ücretsiz veya indirimli tarife uygulanamaz.
(5) İdare, yasal mevzuat veya işletmecilik gereği abonelere, ait oldukları abone grubu için belirlenen su satış bedeli üzerinden belirli indirimlerle su satabilir. 
a) Kendi adlarına veya kanuni vasileri adına ikamet ettikleri yerlerdeki konut aboneliklerinde geçerli olmak üzere;
1) 24/02/1968 tarihli ve 1005 sayılı İstiklal Madalyası Verilmiş Bulunanlara Vatani Hizmet
Tertibinden Şeref Aylığı Bağlanması Hakkında Kanun uyarınca; Vatani hizmet tertibinden 
aylık bağlananlar, Malul gazi olarak aylık bağlananlar ile Şehit dul ve yetimi sıfatıyla aylık 
veya gelir bağlananlara,
2) 9/7/2008 tarihli ve 5774 sayılı Başarılı Sporculara Aylık Bağlanması ile Devlet Sporcusu
Unvanı Verilmesi Hakkında Kanun uyarınca aylık bağlanan amatör sporculara,
3) Mevzuata göre belirli oranda engelliği bulunanlara
4) 3294 sayılı yasa kapsamında Öksüz Yetim ve Dul Maaşı, 2022 sayılı yasa kapsamında
65 Yaş maaşı alanlar ile 2828 sayılı Kanun ve 633 sayılı Kanun Hükmünde Kararname kapsamında Sosyal Ekonomik Destek alanlara, yılda bir bu durumunu belgelendirmek kaydıyla, 
(6) 6360 sayılı Kanunla köy tüzel kişiliği kaldırılarak mahalleye dönüşen yerlerdeki konut ve işyerlerinde içme ve kullanma suları için alınacak ücret; ilgili mevzuatına uygun olarak genel kurulca belirlenir. Bu maddenin uygulanmasına ilişkin usul ve esaslar yönerge ile düzenlenir. 04.01.1961 tarihli ve 213 sayılı Vergi Usul Kanunu uyarınca bilanço esasına göre defter tutan mükellefler için bu fıkrada belirtilen muafiyet ve indirimler uygulanmaz. 
Genel Kurulun belirlediği oranlarda şehir merkezi tarifesi üzerinden özel indirim uygulanabilir. Bu kişiler, indirimli tarifelerden yalnızca bir 
aboneliğinde faydalanabilir
(7) Ana sayaçtan su kullanan yerler hariç gerçek ve tüzel kişilere açılan aboneliklerde ortak mahal temizliği, havuz, park bahçe sulaması, yangın hidrantı vb. kullanımı olanlar tesisatını ayırarak ayrıca abone olmak zorundadır. Tesisatını ayıramayan abonelere suyun tamamı kullanım amacına göre yüksek olan tarifeden faturalandırılır.
Atıksu (Ksub) Tarifesi 
Madde 25. (1) İdare ile sözleşme yapmak şartıyla yeraltı ve yüzeysel suları temin ederek kullanan abonelere Kullanılmış suların uzaklaştırılması bedeli tarifesi uygulanır.
(2) Ait olduğu abone grubu için belirlenen kullanılmış suların uzaklaştırılması bedeli, tarifesi üzerinden ücretlendirilir. Abonenin ait olduğu tarifenin su bedelini aşmayacak şekilde Genel Kurul tarafından belirlenir. 
(3) İdarenin su hizmetlerinden yararlanmayıp; kuyu, kaptaj, havuz ve benzeri yerlerden tankerle veya diğer yollarla yeraltı ve yüzeysel suları temin ederek kullanmış olduğu suyu kanalizasyona boşaltmak suretiyle kullanılmış suların uzaklaştırılması hizmetlerinden yararlananlardan dâhil olduğu abone grubuna uygulanan birim fiyatı üzerinden kullandıkları su (m3) kadar atıksu bedeli alınır.
 (4) 2560 sayılı Kanunun 17 nci maddesi hükmü uyarınca kullanılmış sularını kendilerine ait arıtma tesisinden geçirmiş olsalar dahi her abone, kendi abone tarifesi üzerinden atıksu bedeli ödemekle yükümlüdür.
(5) Geri kazanım suyunu kullanarak atanlar atıksu bedeli öderler.
(6) Su alma yapısıyla denizden temin ettikleri suyu kullanarak atanlar atıksu bedeli öderler.
(7) (a) 4562 sayılı, 4691 sayılı, ve 4737 sayılı kanun hükümleri gereği Organize Sanayi Bölgeleri, Endüstri Bölgeleri ve Teknoloji Geliştirme Bölgeleri yönetimlerince işletilen ortak atık su arıtma tesislerinin deşarjı alıcı ortama (deniz, göl, dere vb.) yapılması durumunda atıksu bedeli alınmaz.
(b) Organize Sanayi Bölgeleri, Endüstri Bölgeleri ve Teknoloji Geliştirme Bölgeleri yönetimlerince işletilen ortak atık su arıtma tesislerinin deşarjı İdarenin kanalizasyon şebekesine yapılması durumunda atıksu bedeli alınır.
(c) Atıksu arıtma tesisi olmayan/işletmeyen Organize Sanayi Bölgeleri, Endüstri Bölgeleri ve Teknoloji Geliştirme Bölgelerinin deşarjı İdarenin kanalizasyon şebekesine yapılması durumunda atıksu bedeli alınır.
(8) Bahçe-çevre sulaması yapılan yerlerden, parklardan, besihane, ahır, tarım amaçlı bahçe, bostan, fidanlık ve seralardan atıksu bedeli alınmaz. Ancak evsel atık suyu olan ve idarenin kanalizasyon şebekesine bağlantı yapan yerlerden atıksu bedeli alınır. 
(9) Park bahçe, çevre sulaması yapılan parsellerde işyeri, sanayi veya havuz aboneliği bulunması halinde kapalı devre sulama sistemleriyle sulama yapılması zorunludur. Aksi halde tarifesi üzerinden faturalandırılır.
(10) İnşaatlardan atıksu bedeli alınmaz. Ancak atıksu üreten inşaatlardan atıksu bedeli alınır.
(11) Tekneler, gemiler ve diğer deniz taşıtlarından atıksu bedeli alınmaz.
(12) İdarenin atıksu altyapısı bulunan yerlerde bağlantı sistemlerinin olup olmadığına bakılmaksızın, arıtma sistemlerinden sorumlu İdarenin yapacağı her türlü yatırım, işletme, bakım, onarım, ıslah ve harcamalarının tamamına kirlilik yükü ve atıksu miktarı oranında katılmak zorunda olduklarından ve tükettikleri kadar suyu kirleteceklerinden İdare ile kullanılmış suların uzaklaştırılmasına ilişkin Atıksu Abonelik Sözleşmesi yapmak; bunların nihai bertarafı ve uzaklaştırılması için Kullanılmış Suların Uzaklaştırma Bedeli (KSUB) ödemek mecburiyetindedirler. 
(13) Kanalizasyon şebekesinin bulunmadığı yerlerdeki sanayi tesislerinden kaynaklı evsel ve/veya İdarenin Atıksuların Kanalizasyona Deşarj Yönetmeliği deşarj limitlerine uygun arıtılmış endüstriyel atıksuyun nihai bertarafının İdarenin atıksu arıtma tesislerinde sağlanması durumunda Atıksu bedeli alınır. Bu tesisler ile İdare arasında buna ilişkin düzenlemeleri içeren bir Atıksu Boşaltım Protokolü yapılır. 
Kaynak suyu tarifesi
Madde 26. (1) İdare, tasarrufundaki kaynak sularını satış yerlerinde veya dağıtım şebekesi ile isteklilere kiralayabilir veya satabilir.
(2) Bu nitelikteki suların satılmasında uygulanacak satış tarifesi, Genel Kurul tarafından belirlenir.
(3) Kaynak sularının satışında uyulması gereken usul ve esaslar yönerge ile belirlenir.
Geri Kazanım Suyu Tarifesi 
Madde 27. (1) Atıksu arıtma tesislerinden elde edilen geri kazanım suyunun satış tarifesi, geri kazanım maliyetleri ve kârlılık gözetilerek Genel Kurul tarafından belirlenir.
(2) Geri kazanım suyu talep edenlere geri kazanım suyu satış tarifesi üzerinden abone sözleşmesi ile su satışı yapılır. 
 (3) İdarenin Geri kazanım suyu hattı bulunmayan yerlerdeki geri kazanım suyu talep edenlerle suyun alıcıya ulaştırılması ve uyulacak esasların tespiti amacıyla protokol yapılır. Protokol yapmaya Yönetim Kurulu yetkilidir.
Özel Grup Tarifesi
Madde 28. (1)  İdare, yasal mevzuat veya işletmecilik gereği abonelere kullanacakları şebeke suyu için suyu kullanma durumlarına göre birlikte veya ayrı ayrı, kademeli tarife uygulaması yapabilir. Abone türüne göre gerekli kademe aralıklarını, uygulama zamanını ve tarifelerini tespit etmeye Genel Kurul yetkilidir. 
(2) Özel Grup Tarifeleri Genel Kurul tarafından belirlenir.
(3) İdare herhangi bir arıtma işlemine tabi tutulmadan (Ham Su Satışı), İdare ile özel sözleşme imzalamak suretiyle su alan İdarenin hizmet sınırları içinde veya dışındaki gerçek veya tüzel kişilere, ait oldukları abone grubu üzerinden özel sözleşme ile belirlenen süre zarfında su satılabilir. Sözleşmeyi yapmaya Yönetim Kurulunun onayı ile Genel Müdür yetkilidir.
(4) İdare, Milli Eğitim Bakanlığı denetimindeki eğitim kurumları, yurtlar, okul pansiyonları ve kurslara (içerisindeki her türlü ticari işletmeler hariç) ait aboneliklere özel grup tarifesi uygulayabilir. Bu aboneliklerin kullanacakları şebeke suyu için suyu kullanma durumlarına göre birlikte veya ayrı ayrı, kademeli tarife uygulaması yapabilir. Abone türüne göre gerekli kademe aralıklarını, uygulama zamanını ve tarifelerini tespit etmeye Genel Kurul yetkilidir. 
(5) İdare şebeke suyu kullanan yeşil alan, peyzaj, park ve bahçe sulama amaçlı aboneliklere Özel Grup Tarifesi uygulayabilir. Yeşil alan, peyzaj, park ve bahçe sulama amaçlı Özel Grup Tarifesinden şebeke suyu kullananlardan Kullanılmış Suların Uzaklaştırılması Bedeli (KSUB) alınmaz. Yeşil alan, peyzaj, park ve bahçe sulama amaçlı tanker ve kuyu suyu kullananlardan bedel alınmaz. Yeşil alan, peyzaj, park ve bahçe sulama amaçlı Özel Grup Tarifesinden şebeke suyu kullanan abonelerden su katılım bedeli alınır, kanal katılım bedeli alınmaz. Yağmur Suyu hasadı ile elde edilmiş suları yeşil alan, peyzaj, park ve bahçe sulama amaçlı kullananlardan bedel alınmaz.
(6) Şebeke suyu kullanan gerçek ve tüzel kişilere ait ferdi ve/veya ortak alan havuzlarına (yüzme, süs vb.) ayrıca abonelik açılması zorunludur. Bu aboneliklerden tarifesi üzerinden su ve Kullanılmış Suların Uzaklaştırılması Bedeli (KSUB) alınır.
(7) Şebeke suyu kullanan havuz, yeşil alan, peyzaj, park ve bahçe sulama amaçlı Özel Grup Tarifesi dışındaki aboneliklerden havuz dolumu ile yeşil alan, peyzaj, park ve bahçe sulaması yapılmaz. Yapılması halinde Yönetmeliğin ? Maddesi hükümleri uygulanır.
(8) Dernekler ve vakıfların faaliyet alanları ile ilgili hizmet sundukları yerler ve kurmuş oldukları öğrenci yurtları, kurslar, pansiyonlar vb. yerler.
(9) Mevzuatına göre idareye verilen işlerle ilgili açılan diğer aboneliklerde su satış tarifelerinde uyulması gereken usul ve esaslar yönerge ile belirlenir.

BEŞİNCİ BÖLÜM
Hizmet Bedelleri ve Teminat Bedelleri

Su ve Kanalizasyon Durum Belgesi Bedeli
Madde 29.  (1) 2560 sayılı Kanunun 18 inci maddesi gereği yapı için belediyeden ruhsat isteyen gerçek veya tüzel kişiler, daha önce İdareden altyapı tesisleriyle uygunluk bakımından su ve kanalizasyon durumu hakkında belge almak zorundadır. İdarece, o yerdeki su ve kanalizasyon şebekesine göre belirlenen bedel karşılığında Su ve Kanalizasyon Durum Belgesi verilir.
(2) Su ve Kanalizasyon Durum Belgesi Bedeli ve uygulamasına ilişkin usul ve esaslar hazırlanan bir yönerge ile belirlenir. Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.
Proje İnceleme Ve Onay Bedeli 
Madde 30. (1) İdarenin yetki ve hizmet sahası içinde; imar yolları ve kadastral yollarda özel ve tüzel kişilerce hazırlatılmış, içmesuyu, atıksu, yağmursuyu, dere, menfez, içmesuyu deposu, fosseptik yapısı, terfi merkezi, sıhhi tesisat ve bunun gibi altyapı tesisleri ile ilgili projeler İdarenin incelemesi ve onayından geçmek zorundadır.
(2) İnceleme ve onay için projenin cinsi, mahiyeti ve metrajına göre hesaplanan bedeller peşinen tahsil edilir. İdare yetki ve hizmet sahası içerisindeki projeler için kamu kurum ve kuruluşlarından inceleme ve onay bedeli alınmaz.
(3) Projelerin incelenmesi sırasında, gereken yerlerde hidrofor ve pompa şartına uyulup uyulmadığı ayrıca kontrol edilir. Kullanıcı tarafından İçme ve Kullanma Suyu Temini ve Dağıtım Sistemleri Hakkında Yönetmeliğine uygun olacak şekilde pompa veya hidrofor (terfi sistemi) kullanılması gerekli olan durumlarda basınçlandırma sisteminin uygunluğu bedeli karşılığında İdarenin onayına sunulur.
(4) Projenin İdare tarafından yapılmasının talep edilmesi durumunda proje yapım bedeli alınır.
(5) Uygulama, işletme, bağlantı, sıhhi tesisat ve revize projelerinin yapım, İnceleme ve onay sürecinde uygulanacak usul ve esaslar hazırlanan ve Yönetim Kurulunca kabul edilen bir yönerge ile belirlenir.
(6) Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.


Su ve Kanalizasyon Tesislerine Katılma Payları
Madde 31.  (1) Su ve kanalizasyon tesisleri harcamalarına katılma payları, 3.5.1985 tarihli ve 3194 sayılı İmar Kanunu’nun 23 üncü maddesi ile 26.5.1981 tarihli ve 2464 sayılı Belediye Gelirleri Kanunu’nun 87 ve devamı maddeleri uyarınca hesaplanarak tahsil edilir. Yapılacak hesap ve tahsilat ile idare personelinin uyacağı usul ve esaslar bahsi geçen kanunların ilgili maddeleri doğrultusunda hazırlanan ve Yönetim Kurulunca kabul edilen bir yönerge ile belirlenir.
(2) Su ve kanalizasyon tesisleri harcamalarına katılma payları bu tesislerden yararlanan gayrimenkul sahiplerinden hesaplanarak alınır.
(3) İki veya daha fazla yol kenarında bulunan gayrimenkuller, hangi yoldaki içme suyu tesisi veya kanalizasyon tesisine bağlanmış ise, ilgili payın hesabında o yola ait içme suyu ve kanalizasyon tesisi giderleri dikkate alınır.
(4) 3.7.2005 tarihli ve 5393 sayılı Belediye Kanunu’nun 16 ncı maddesinde belirtilen yerler, özel kanunlarına göre su ve kanalizasyon tesisleri harcamalarına katılma paylarından muaf tutulan yerler, ibadet yerleri, ortak abonelikler ile resmi park ve bahçe abonelerine katılma payları tahakkuku yapılmaz. 
(5) İdarenin sorumluluk alanında içmesuyu dağıtım ve kanalizasyon toplama tesisleri bulunmayan mahallerde, bu tesislerin İdarenin projelerine ve teknik görüşüne uygun olmak, İdarenin onayı alınmak ve şebeke bağlantısı İdare tarafından yapılmak şartıyla en yakın uç noktalara kadar kendilerince tesis eden abonelerden içme suyu ve kanalizasyon katılım payları alınmaz. Şebeke ve tesisler abonelik sözleşmesinin yapımı tarihinden itibaren İdarenin mülkiyetine geçer. 
(6) Bu tesislerin, taşınmaz sahiplerinin başvurusu üzerine program dışı olarak İdare tarafından yapılması durumunda, ?. maddeye göre hesaplanan toplam değer üzerinden bulunacak maliyetine göre bu maddenin ikinci fıkrasında belirtildiği şekilde hesaplanacak su ve/veya kanal katılma payı, faydalanacaklara tahakkuk ettirilir.
(7) Su abonesi olarak su ve kanalizasyon tesisleri harcamalarına katılma payı ödemiş olan yerlerde sonradan tesis eden atıksu (KSUB) abonelerinden sadece kanal katılım payı alınır.
 (8) 5216 sayılı Kanunla belediyelerden devir alınmış abonelerin katılım payları ödenmiş kabul edilir.
(9) İnşaat süresi sonunda abone grubu ve tarife türü İdarece yapılacak tespite göre değiştirilerek inşaat ruhsatında belirtilen bağımsız birim veya ortak mahallerden birini kullanan abonelerden tekrar katılım payı alınmaz.
Bakım Hizmet Bedeli
Madde 32. (1) Abonelerden tahakkuk oluşturulan her dönem için her türlü bakım işleri karşılığı abonenin tabi olduğu su satış tarifesi üzerinden 1 m3 su ve atıksu miktarı karşılığı bakım ücreti alınır. 
(2) Kademeli tarife uygulanan aboneler için birinci kademe su tarifesinden bakım bedeli alınır. 
(3) Su kullanımı olmayan abonelerden ve kartlı sayaç abonelerinden bakım bedeli alınmaz.
Vidanjör Hizmet Bedeli 
Madde 33.  (1) Vidanjörün bir seferlik çekim hizmet bedeli; Çevre, Şehircilik ve İklim Değişikliği Bakanlığı Genel Fiyat Analizleri kitabındaki verilere göre vidanjörün satın alma bedelinin amortisman saat emsali 0.000171 ile çarpılmak suretiyle bulunacak bir saatlik amortisman ücretine yakıt giderleri, şoför, kanal operatörü ve vasıfsız işçinin birer saatlik cari ücreti eklenip, vidanjörün İki saat içinde bir seferlik çekim ve boşaltım yerine taşınıp boşaltılacağı kabul edilerek bir seferlik çekim için iki saatlik bedel kabul edilerek hesaplanır ve Yönetim Kurulu kararı ile belirlenir. Söz konusu ücret, su veya atıksu faturasına tahakkuk ettirilir. 
(2) Su ve atık su aboneliği olan ancak faaliyet gösterdikleri bölgede atık sularını deşarj edebilecekleri kanalizasyon hattı bulunmadığından dolayı atık sularını sızdırmaz özellikteki foseptiklerde toplayarak, İdareye ait vidanjörler ile İdare atık su arıtma tesislerine taşıyan atık su kaynaklarının foseptik çekim hizmeti, aylık bir (1) sefer ücretsiz olarak verilir.
İş Makineleri Hizmeti Kira Bedeli
 Madde 34. (1) İdarenin iş makinelerinin, Çevre, Şehircilik ve İklim Değişikliği Bakanlığı fiyat analizleriyle bulunacak bedele bir kâr ilave edilmek suretiyle saatlik çalışma ücreti hesaplanır ve Yönetim Kurulu kararı ile belirlenerek kullandırılır.
(2) İdarenin imkânları dâhilinde ve talep olması durumunda, diğer araç ve gereçlerin (kanal görüntüleme, fiziki kaçak arama vb.) saatlik çalışma ücreti, Çevre, Şehircilik ve İklim Değişlikliği Bakanlığı fiyat analizleriyle bulunacak bedele bir kâr ilave edilmek suretiyle saatlik çalışma ücreti hesaplanır ve Yönetim Kurulu kararı ile belirlenerek kullandırılır.
Kanal Temizleme Hizmet Bedeli 
Madde 35. (1) Atıksu bağlantı kanalları herhangi bir sebeple tıkanan abonelerin kanalı kanal temizleme aracı ile açılır. İdareye ait kanalizasyon hattı ile bina arasındaki atıksu bağlantı hattında meydana gelen tıkanmalara parsel bacasından veya parselin içinden herhangi bir yerden yapılan her türlü müdahaleler karşılığında, bu işte kullanılacak makine, araç, malzeme, yakıt, personel ve çalışma süresi gibi kıstaslar dikkate alınarak hesaplanan ve Yönetim Kurulunca belirlenen kanal temizleme hizmet bedeli alınır.
(2) Bu işlem nedeniyle kullanılan araç için ayrıca bedel hesaplanmaz.
(3) Kanal temizleme çalışması nedeniyle tamirat gerektiren durumlarda tamirat bedelleri ayrıca hesaplanır. Ayrıca hesaplanan bu ücrete, kanal temizleme hizmeti için sarf edilen ortalama su bedeli;  tarifesi üzerinden ilave edilerek tahsilat yapılır.
(4) Kanal temizleme bedeli, hizmetin verildiği binalardaki abonelere paylaştırılarak veya bina yönetimine ait aboneye tahakkuk ettirilir.
Deşarj Kalite Kontrol Ruhsatı (DKKR) Bedeli 
Madde 36. (1) Endüstriyel atıksu kaynaklarına atıksularıyla ilgili almış olduğu tedbirlerin ilgili mevzuatına uygun olması şartıyla verilen Deşarj Kalite Kontrol Ruhsat Belgesi karşılığında alınan bedeldir. 
(2) Tahakkuka esas bedel endüstriyel atıksu debisine bağlı olarak belirlenir. Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.
Havza Atıksu Kontrol Belgesi (HAKB) Bedeli
Madde 37. (1) Su Havzaları Koruma Yönetmeliği esaslarına uygun olarak, içme suyu havzalarında bulunan işletmelerin atıksularının mer’i mevzuatta belirlenen esaslar doğrultusunda bertaraf edilmesi durumunda verilen Havza Atıksu Kontrol Belgesi bedelidir. 
(2) Tahakkuka esas bedel endüstriyel atıksu debisine bağlı olarak belirlenir. Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.
Kirlilik Yükü Bedeli (KYB) 
Madde 38. Kirlilik Yükü Bedeli ( KYB ): Arıtma gerektiren atıksu üreten kaynaklardan, kirlilik yüküne göre Atıksuların Kanalizasyona Deşarj Yönetmeliğinde belirtilen esaslar doğrultusunda Kirlilik Yükü Bedeli alınır.

Atıksu Bertaraf Hizmet Bedeli 
Madde 39. (1) Endüstriyel atıksu üreten kaynakların; Atıksuların Kanalizasyona Deşarj Yönetmeliğinde belirlenen deşarj şartlarına uygun olmayan atıksularının  Vidanjör Çalıştırma İzin Belgesi olan vidanjörle arıtma tesislerine deşarj edilmesi, aboneliği olmayan atıksu kaynağının mücbir sebepler nedeniyle atıksuyunun kanala ya da arıtma tesisine kabul edilmesi, aboneliği bulunan ancak atıksuyunun taşınmasının mümkün olmadığı hallerde doğrudan kanala verilmesi için ilgili birimin onay vermesi gerekmektedir. 
(2) Bu tür atıksuların arıtma ve/veya bertaraf işlemleri için atıksuyun miktarı ve kirlilik yüküne bağlı olarak hesaplama yapılarak, atıksu bertaraf hizmet bedeli tahakkuk ettirilir. Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.
Vidanjör Çalıştırma İzin Belgesi Bedeli 
Madde 40. (1) Atıksu transferi amacıyla faaliyette bulunan vidanjör ve benzeri araçların işlemleri Atıksuların Kanalizasyona Deşarj Yönetmeliği ile uygulama usul ve esaslarını düzenleyen ve mer’i mevzuat hükümlerine göre verilen Vidanjör Çalıştırma İzin Belgesi ile gerçekleştirilir. 
(2) Bu izin belgesine göre faaliyette bulunanlar çektikleri atıksuları, Atıksuların Kanalizasyona Deşarj Yönetmeliği, İdare Su Havzaları Koruma Yönetmeliği ve mer’i mevzuat hükümlerine uygun olarak İdarenin veya mer’i mevzuata göre belirlenen yerlere deşarj etmek zorundadır. Bu hükümlere uymayanlar hakkında mer’i mevzuat uyarınca gerekli işlemler yapılır. 
(3) Bu bedellerin tespiti ve yıllar itibariyle güncellenmesi, Yönetim Kurulu tarafından yapılır.
Numune Alma ve Laboratuvar Analiz/Ölçüm Bedelleri
Madde 41. (1) İdare tarafından veya gerçek ve tüzel kişiler tarafından talep edilmesi halinde mer’i mevzuatta belirlenen usul ve esaslara göre numune alınarak laboratuvarda yapılan testlerin karşılığında alınan bedeldir.
(2) Çevre, Ölçüm ve Analizleri Yeterlik Belgesi kapsamındaki laboratuvar ölçüm ve analiz bedelleri, Çevre, Şehircilik ve İklim Değişikliği Bakanlığı tarafından yayımlanan asgari fiyat tarifesi uygulanır. 
(3) Çevre, Ölçüm ve Analizleri Yeterlik Belgesi kapsamı dışındaki laboratuvar ölçüm ve analiz bedellerinde Sağlık Bakanlığı Halk Sağlığı Genel Müdürlüğü tarafından yayımlanan Fiyat Tarifeleri ve Analiz Bilgileri Rehberi uygulanır. Bu fiyat tarifesinde yer almayan analiz bedelleri için Çevre, Şehircilik ve İklim Değişikliği Bakanlığı fiyat tarifesi uygulanır. 
(4) İdare tarafından alınan numuneler ve laboratuvar hizmeti işlemlerinin usul ve esasları yönergeyle belirlenir.
Diğer Bedeller  
Madde 42. (1)Abonelik uygulamalarında tahsil edilen diğer ücretler aşağıda belirtilmiştir. 
a) Abone namı hesabına yapılan su ve atık su şebeke imalat bedeli, 
b) Hasar bedelleri,
c) Sayaç bedelleri, 
d) Sayaç mühür bedeli, 
e) Su kapama/açma bedeli, 
f) Ön ödemeli sayaç kart bedeli, 
g) Malzeme bedeli, 
h) İşçilik giderleri 
i) Abonelik uygulamalarına ilişkin diğer bedellerdir. 
(2) Bu bedellerin tespiti ve yıllar itibariyle güncellenmesi, Yönetim Kurulu tarafından yapılır. 
Hizmet Bedelleri Muafiyetlerine İlişkin Hususlar 
Madde 43. (1) Hizmet bedelleri muafiyetlerine ilişkin hususlar aşağıda belirtilmiştir. 
a) Ücretsiz su kullanan yerlerden; proje inceleme ve onay bedelleri, kanal katılım bedeli, su katılım bedeli, sayaç bedeli, sayaç değiştirme bedeli, sayaç mühür bedeli, kapama-açma bedeli, alınmaz. 
b) Kamuya ait eğitim kurumları, yurtlar, okul pansiyonları ve hastanelerden abonelik, açma kapama, bağlantı, teminat, güvence bedeli, katılma payı talep edilmez.
c) İlgili mevzuat hükümlerince düzenlenen muafiyetlerden alınmaz.
Abonelik Teminat Bedelleri Ve Uygulamasına İlişkin Hususlar  
Madde 44. (1) İdare ile sözleşme imzalayan her aboneden, abonelik sözleşmesinin sona ermesi veya sözleşmenin feshi halinde muhtemel ödenmemiş borçlarına karşılık olarak borcuna mahsup edilmek üzere abone grubuna göre en az bir tahakkuk dönemindeki su ve/veya atıksu bedelini karşılayacak kadar teminat bedeli alınır.
(2) Abone gruplarına göre alınacak teminat bedelleri, 
Konut , İşyeri , ksup konut ve ksub işyeri abone gruplarından 30 m3
Özel grup abonelerinden 60 m3
İnşaat ve Kaynaksuyu aboneliklerinden 100 m3
Sanayi abone grubu ile  ksup sanayi aboneliklerinden 
Dn15-Dn25 Sayaç Çapı İçin 100 m3
Dn40-Dn65 Sayaç Çapı İçin 200 m3
Dn80-Dn125 Sayaç Çapı İçin 300 m3
Dn150-Dn200 Sayaç Çapı İçin 500 m3
Dn250 ve üzeri Çapı İçin 1000 m3 sayaç çaplarına göre belirtilen miktarlarda teminat alınır. 
(3) Teminat bedelleri  abone grubuna ait su ve/veya atıksu tarifesindeki m3 bedeli ile çarpılması suretiyle hesaplanır.
(4) Kademeli tarife uygulanan abonelerde teminat bedeli, birinci kademe bedeli üzerinden belirlenir.                                              
(5) Resmi abone gurupları ile kartlı su sayacı kullanacak abonelerden teminat bedeli alınmaz.
(6) Teminat bedeli abone sözleşmesi yapılırken peşin olarak alınır.
(7) Grubu değişen abonelerden önceki grubunda alınmış teminat bedeli grubunda alınması gereken bedele güncellenir. Yeni abone grubunda hesaplanan teminat tutarı eski teminat tutarından fazla ise teminat bedeli farkı aboneden alınır; az olması halinde, teminat bedeli farkı aboneye iade edilir.
(8) Sözleşmesi feshedilen abonenin borcu İdare tarafından mevcut teminat bedelinden mahsup edilir.
(9) İptal işlemlerinde, aboneden alınan teminat bedeli sözleşmenin iptal tarihinde alınan teminat miktarı üzerinden güncelleştirilir, varsa borçları güncellenen teminattan düşülür ve kalan teminat aboneye iade edilir, teminat ödemesi yapanlar lehine faiz tahakkuk ettirilmez.
(10) Ana sayaç aboneliğinden kullanılacak farklı tür aboneler için tahsis edilecek abone grubu üzerinden hesaplanan teminat bedeli tutarının her bir bağımsız birim sayısıyla çarpılması ile bulunan bedeldir.
(11) Teminat bedelleri, abonelerin tüketim alışkanlıkları, tahakkuk ve tahsilat oranları, nüfus, kuraklık ve mevzuat değişiklikleri vb. gibi hususlar dikkate alınarak yönetim kurulu tarafından değiştirilebilir.
ALTINCI BÖLÜM
Abonelik, Sayaç, Tahakkuk ve Tahsilâtla İlgili Esaslar

Abone olma koşulları ve uygulama esasları 
Madde 45. (1)Su kullanılan yerde suyu fiilen tüketen ve/veya atıksu üreten gerçek veya tüzel kişilerin: 
a) Su kullanılan her bağımsız birim veya yerde suyu fiilen tüketen ve/veya atıksu üreten gerçek veya tüzel kişiler; su ve kanalizasyon hizmetlerinden birlikte veya ayrı ayrı (Ana sayaç aboneliği üzerinden su kullananlar hariç) faydalanmak üzere İdareye başvurarak abone sözleşmesi yapmak zorundadırlar. Abonelik sözleşmesi mesafeli sözleşme olarak tesis edilebilir. Abone olma esnasında istenecek belgeler yönerge ile belirlenir.
b) İdare tarafından başvurular incelenip, su ve kanal hizmetiyle ilgili abonelik tesis edilip edilemeyeceği yasal, idari ve teknik yönden incelenir. Yapılan inceleme sonunda bu hizmetlerin verilmesinde herhangi bir sakınca bulunmadığı tespit edilirse, başvuru sahibinden, yürürlükteki tarifesine göre, bu Yönetmelik uyarınca tahsili gereken bedeller tahsil edildikten sonra abonelik tesis edilir. İlk abonelik tesisi için gereken bedellerin tümü başvuru sırasında peşin olarak tahsil edilebileceği gibi taksitlendirilerek de tahsil edilebilir.
(2) Yeni abonelik tesis edilecek yerlerde başvuru sahibinin beyanlarının gerçeğe aykırı olduğunun tespit edilmesi halinde, abone sözleşmesi iptal edilir ve gerçeğe aykırı beyanda bulunduğu tespit edilen kişiler hakkında ilgili mevzuat hükümleri uygulanır. 
(3) Abonelik tesis edilen her yere bir abonelik esas numarası verilir. Abone değişikliği yapılsa bile abonelik numarası değiştirilmeksizin yeni kullanıcı ile abone sözleşmesi yapılır. 
(4) Abone sözleşmesi, abone veya idare tarafından feshedilmedikçe aynı koşullarla devam eder. 
(5) Abone, abonelikten doğan haklarını başkasına devredemez. 
(6) Abone, tahliye talebini idareye başvurarak bildirmek zorundadır. Bu beyan üzerine İdare tarafından hesabı tasfiye edilir, abonelik sözleşmesi feshedilir ve aboneliğin suyu İdarece kapatılabilir. 
(7) Tahliye edilip sözleşmesi feshedilen bir yerde yeni abone sözleşmesi yapılmaksızın su kullanılması halinde, mevcut aboneliğin suyu kesilerek ?’uncu madde hükümleri uygulanır, yeni sözleşme yapılıncaya kadar su açılmaz. 
(8) Aynı aboneliğe ait önceki abonelerin borçlarından yeni abone sorumlu tutulamaz. Abonelikteki borçlardan mal sahibinin sorumlu olması durumunda bu borçlar ödenmeden, taksitlendirme yapılmadan veya yasal yollara müracaat edilmeden kiracısı adına yeni abonelik tesis edilmez. 
(9) Başka bir abonelikten dolayı borcu olan kişilerle bu borç ödenmeden veya taksite bağlanmadan yeni abonelik sözleşmesi yapılmaz. 
(10) Herhangi bir sebeple aboneliğin bulunduğu yapının kullanılamaz hale gelmesi veya yıkılması durumunda, mevcut abonelik iptal edilir. Aynı yere yeniden abonelik talep edilmesi halinde bu maddenin 1’inci fıkrası hükümleri uyarınca yeni abone sözleşmesi imzalanmak suretiyle abonelik tesis edilir.
(11) Abonenin ölümü durumunda borç ve alacakları varislerine intikal eder. 
(12) İçme kullanma suyu havzaları içerisindeki geçici abonelik taleplerinde ilgili birimden görüş alınarak abone açılır. 
Sayaçlar ve Uygulama Esasları
Madde 46. (1)  Sayaçlar, aboneye İdare tarafından temin edilir. İdarenin stoklarında gerekli tip ve çapta sayaç olmaması halinde İdarece belirlenen tip ve çapa uygun, onay vereceği sayaç abone tarafından temin edilir.
(2) Sayaçlar, İdare tarafından tespit edilen ve yatay konumda okunması kolay olan bir yere takılır. İdare müstakil yapılarda ya da sitelerde, apartmanlarda, bahçeli veya bahçesiz yapılarda, etrafı duvarlarla çevrilmiş veya çevrilmemiş ve benzeri yapılarda, sayaçların nereye konulacağına dair standart bir uygulama belirlemeye, buralarda kaçak ya da usulsüz kullanımların tespiti için parselin dışında şube yoluna ana bir sayaç takmaya yetkilidir.
(3) Su sayaçlarının ve bağlı ekipmanlarının, İdarenin belirleyeceği şekilde korunması, donmaya, buharlanmaya ve dış etkilere karşı önlem alınması abonelerin yükümlülüğündedir. 
(4) Sayaç çapı, sayaç yeri abonenin talebi veya İdarenin gerekli gördüğü hallerde değiştirilebilir. 
(5) Abone tesisatına takılan sayacın bağlantı rakorlarına idare tarafından mühür veya emniyet kilidi takılır.
(6) İdarece onaylanmış görevli kimlik kartını taşıyan personel, su sayaçlarının bulunduğu yere kadar girip gerektiğinde abonelerin su tesisatını ve sayacını kontrol etme/ okuma, sökme/değiştirme işlemlerini yapma yetkisine sahiptir. Kimlik belgesi gösterildiği halde, abone veya bina sahibi adı geçen işlemleri yaptırmamakta direnirse, su, İdarece kapatılabilir.
(7) Sayaçlar, ilgili Bakanlık tarafından kabul edilen projelere göre kurulmuş ve kabul edilmiş olan kuruluştaki ayar istasyonunda ya da Bakanlık teşkilatının öngördüğü ayar istasyonlarında ilgili Bakanlık teşkilatı tarafından kontrol edilir. Su sayaçları tamir ve ayar istasyonuna gönderilen sayaçların kontrolünde dilerse abone veya temsilcisi hazır bulunabilir. Kontrol esnasında hazır bulunmayan abonelerin sayaçları huzurda yapılmış gibi işlem görür. 
(8) Yeni abone olan yerlere mekanik veya ön ödemeli/kartlı sayaç takılmasına karar vermeye İdare yetkilidir. İdare, gerekli gördüğü hallerde abonenin mevcut mekanik/kartlı sayacını, kartlı/mekanik veya abone değişikliği esnasında aynı özellikteki sayaçla değiştirmeye yetkilidir. 
(9) Abonelik sisteminde kayıtlı olan su sayaçları, adres değişikliği, sayaç değişikliği, sayaç türü değişikliği veya tahliyeden dolayı başka bir aboneliğe taşınamaz, başka yerdeki bir abonelikte de kullanılamaz. Bu sayaçlar için bedel iadesi talebinde bulunulamaz. Abonelik sisteminde kayıtlı olan sayacın kurumun bilgisi dışında izinsiz olarak sökülerek aboneliği olmayan başka bir yerde kullanılması durumunda bu yönetmeliğin ilgili hükümleri uygulanır. 
(10) Garanti kapsamı dışında kalan ve abonelerden kaynaklanan ihmal, dikkatsizlik veya kusur nedeniyle, su sayaçlarının kırılması, donması, yanması, iç mekanizmasının tahrip olması, gövdesinin patlaması ve benzeri hallerde sayaç değiştirme bedeli ile yeni su sayacının bedeli aboneden tahsil edilir. Aboneden kaynaklanmayan, deprem, afet, yangın, su baskınları vb. gibi mücbir sebepler nedeniyle sayaçların hasar görmesi durumunda; bu hasarın mücbir sebeplerden meydana geldiğinin ilgili kurumlarca belgelenmesi halinde, yapılan tamir ve sayaç değişimlerinde sayaç hasar bedeli veya sayaç bedeli alınmaz.
(11) Abone, su sayacının doğru ölçüm yapmadığı gerekçesiyle şikayetli muayene talebinde bulunabilir. İdarece sayacın mührünün sağlam olup olmadığı ve sayaca herhangi bir müdahalenin yapılmadığına dair fiziki muayenesi yapılır. Sayaç yenisiyle değiştirilir ve sökülen sayaç ilgili Bakanlık birimine şikayetli muayene işlemi için gönderilir.
(12) Ekonomik ömrünü doldurmuş, bozulmuş, buharlı DN25 ten küçük çaptaki sayaçlar değiştirildiklerinde sayaç bedeli ve sökme-takma bedeli alınmaz.
(13) Ortak aboneliklerde kullanılan ekonomik ömrünü doldurmuş, bozulmuş, buharlı sayaçlar değiştirildiklerinde sayaç bedeli ve sökme-takma bedeli alınmaz.
(14) Garanti kapsamında değerlendirilen sayaçlardan ücret alınmaz.
(15) Şikayetli muayene sonucunda sayacın doğru çalıştığı tespit edilirse, sayaç bedeli ve sayaç sökme takma ve/veya montaj bedeli aboneden alınır. Muayene sonucunda sayacın hatalı çalıştığı ve hatanın aboneden kaynaklanmadığı tespit edilirse sayaç bedeli ile montaj bedeli alınmaz. Abonenin şikayete konu tahakkuklarında düzeltme işlemi bu Yönetmeliğin ilgili maddesine göre yapılır.
(16) Sayaçlar ile ilgili diğer hususlar ve uygulamaları yönerge ile belirlenir.
Tahakkuk Esasları
Madde 47.  (1) Abonelerin sayaç üzerindeki su tüketimleri ve/veya ürettikleri atıksu miktarları, İdarenin bu işte görevli elemanlarınca periyodik olarak okunarak bir önceki okuma ile arasındaki fark bulunmak suretiyle aylık dönemler halinde tahakkuka bağlanır (dönemsel tahakkuk). Sayaçların kaydettiği miktar abone tarafından tüketilmiş sayılır. 
(2) Abonelerin talebi, İdarenin gerekli gördüğü haller ve sayaç değişimleri nedeniyle okuma dönemleri dışında tüketim miktarına göre güncel tarife tutarı üzerinden ara tahakkuk yapılabilir. 
(3) İdare ile abone ilişkisi bulunmayan veya abone olmakla birlikte su ve atıksu faturalarıyla birlikte tahakkuk etmemesi gereken bedellere genel tahakkuk yapılabilir.
(4) Bir tahakkuk dönemi içerisinde sayaç değişimleri nedeniyle alınan endeks farkına veya yapılan ortalama tüketim miktarına göre hesaplanan su, atıksu bedelleri ile hizmet bedelleri ilk dönemsel tahakkukla birlikte faturalandırılmak üzere ek tahakkuk olarak kaydedilirler.
(5) Tahakkuk ve tahsilâtın hızlandırılması amacıyla veya özel hallerde, tahakkuk dönemlerinde değişiklik yapılmasını belirlemeye Yönetim Kurulu yetkilidir.
(6) Su ve atıksu bedeli, diğer hizmet bedelleri ve alacaklar, mevzuat gereği su faturaları üzerinden tahsilatı öngörülen diğer yasal alacaklarla birlikte, yürürlükteki tarifelere göre tahakkuk ve tahsil edilir. 
(7) Ortak abone sayacından su alan tüm abonelerin dönemsel olarak tükettikleri toplam su miktarı, aynı dönem ortak sayaçtan tüketilen toplam su miktarından çıkarılmak suretiyle bulunan tüketimin ortak sayacın toplam tüketimine oranı %5 ve altında ise tahakkuk yapılmaz.
(8) Ortalama Tüketim Hesabı: İdarenin sayaç ve endeksle ilgili olarak tespit ettiği olumsuz durumlar ile kaçak ve usulsüz su kullanımlarında tüketilen suyun hesaplanması için günlük, aylık, yıllık ortalama tüketim miktarları hesaplanır.
 a) Dönemsel ve ara tahakkuklar için ortalama tahakkuk daha önce tahakkuku normal yapılan son üç dönem ortalama sarfiyatı dikkate alınarak belirlenir ve tahakkuk ettirilir. Bu şekilde hesaplanan tüketim miktarının genel tüketim ortalamasından daha az olduğu durumlarda genel ortalama tüketimine göre ek tahakkuklar yapılabilir. 
b) Daha önce normal tahakkuku olmayan abonelerin ortalama tahakkuku, aylık olarak konutlarda 15 m3, birden fazla tuvalet ve lavabosu bulunmayan ve faaliyetinin ana unsuru olarak su kullanılmayan ofis, büfe, bakkal gibi işyerlerinde 10 m3, diğer işyerlerinde ise aylık 30 m3 den az olmamak kaydıyla, emsal, küçük ölçekli sanayi kuruluşları atölyeler, seri üretim yapmayanlar vb. sanayilerde aylık 30 m3, diğer Sanayi kuruluşlarında  100 m3 den az olmamak kaydıyla, emsal, İnşaatlarda 15 m3 den az olmamak kaydıyla, emsalleri de göz önünde bulundurularak hesaplanır. Diğer resmi abone, havuz abonesi ve park bahçe (kış ayları ayrıca hesaplanır) ortak mahal abonelerinde emsallere göre tahakkuk yapılır.
(9) Bu Yönetmeliğe göre hesaplanan fatura ve teminat bedelleri yuvarlanabilir. Oluşan fark bir sonraki faturaya alacak olarak yansıtılır. Yuvarlama miktarını belirlemeye Yönetim Kurulu yetkilidir. 
(10) Türüne ve abone grubuna göre tahakkuklara 60 günü geçmemek şartıyla son ödeme tarihi itibariyle kaç günlük ödeme süresi verileceğini tespit etmeye Yönetim Kurulu yetkilidir.
(11)Ölçümlemeye tabi tutulan inşaatlarda, hazır beton, kuyu suyu veya taşıma suyu kullanıldığının yasal belgelerle ispat edilmesi gerekir. Bu belgeler dikkate alınarak tahakkuk yapılır.
 (12) Tahakkuk ile ilgili usul ve esaslar yönerge ile belirlenir.
Tahakkuklarda yapılması gereken düzeltme sebepleri
Madde 48. (1) Abonelik tesis edilip edilmediğine bakılmaksızın kendilerine veya adreslerine yapılan ödeme bildirimlerine ilgililerin itirazı veya İdarece re’sen aşağıda belirtilen hususların tespiti halinde tahakkuk düzeltme işlemleri yapılır. Şikayet muayenesi halinde bu Yönetmeliğin ? nci madde hükmüne yapılacak işlemler sonrasında düzenlenen rapora göre, diğer itirazlar ise aşağıda belirlenen sebeplere göre tahakkuk düzeltme işlemleri yapılır.  
a) İdare elemanlarınca veya abone tarafından su sayaçlarının hatalı okunması, 
b) İlgili Bakanlık teşkilatınca düzenlenen sayaç muayene raporunda, tüketim göstergesine itibar edilemeyeceğinin belirtilmesi,
c) Su sayaçlarının sökülmesi ve takılması esnasında, endekslerin hatalı tespit edilmesi, 
d) Su sayacının durduğu kanaatine varılması, okunamaması, kaçak veya usulsüz su kullanıldığının tespit edilmesi, şebeke dışında başka bir kaynaktan su temin edildiğinin anlaşılması ve benzeri nedenlerle kıyas usulüyle tahakkuk yapılması, 
e) Sayaç karışıklığından dolayı başka bir aboneye yanlışlıkla tahakkuk yapılması, 
f) Mükerrer tahakkuk yapılması,
g) Kademeli tarife uygulaması gerektirmesi, 
h) Abone türü, abone grubunun değişmesi veya kayıtlara hatalı girilmesi,
i) Bilgisayar kayıtlarına bilgilerin hatalı girilmesi, 
j) Atıksu bedeli alınmaması gereken abonelere atıksu tahakkuk ettirilmesi, 
k) Hatalı perakende ödenmesi, 
l) Hatalı hidrofor tahakkuku, 
m) İptal aboneye tahakkuk çıkartılması, 
n) Hatalı KDV tahakkuk çıkartılması,
o) Hatalı ÇTV tahakkuk çıkartılması, 
p) Tekrar düzeltme, 
r) Yargı kararlarına göre tenzil, iptal ve tashih yapılmasının gerekmesi, hallerinde gerekli tahakkuk düzeltmesi İdarece,  Hukuk Müşavirliği bildirimine istinaden yapılır. 
(2) Mevzuat değişiklikleri ile yeni durumların ortaya çıkması halinde Yönetim Kurulu’nca alınacak kararla yeni düzeltme sebepleri belirlenebilir.
(3) Tahakkuk düzeltme ile ilgili usul ve esaslar yönerge ile belirlenir.


Ödeme bildirimi 
Madde 49. (1) Su ve atıksu ödeme bildirimi, tebligat kanunu ve abonelik sözleşmesi hükümlerine göre tebliğ edilir. 
Tahsilat uygulamaları ile ilgili esaslar
Madde 50. (1) Tahsilat; İdareye ait vezne, isumatik, ödeme noktaları, internet, İdare tarafından yetki verilen resmi ve özel Bankalar, ile özel kuruluşlar aracılığıyla yapılır.
(2) Özel hallerde, İdarenin yetki vereceği tahsildarlar aracılığıyla da mahallinde tahsilât yapılabilir.
(3) Tahsilat ile ilgili usul ve esaslar yönerge ile belirlenir.
Alacakların taksitlendirilmesi 
Madde 51. (1) İdare alacakları taksitlendirilebilir, taksitlendirmelerde vade farkı uygulanır.
(2) Taksitlerini zamanında ödemeyen abonelerin suyu kapatılır ve borcu yasal yollardan tahsil edilir.
(3) Mevzuatta öngörülen taksit şekil ve sayısına ilişkin hükümler saklıdır.
(4) Taksitlendirme ile ilgili usul ve esasları yönerge ile belirlenir.
Geçici olarak su kullanılmaması 
Madde 52. (1) Abone geçici olarak su kullanmayacağını bildirmiş ise, su kullanmaya başladığında tahakkuk yapılır.
YEDİNCİ BÖLÜM
Yaptırım Bedelleri ve Uygulamalara İlişkin Hususlar

Su kapatma, açma ve bedelleri
Madde 53. (1) Sözleşme, yönetmelik ve kanunlara aykırı davranışta bulunulduğunun tespiti halinde abonenin suyu kullanıma kapatılır. Aykırılığın ortadan kalkması halinde, su açma ücreti alınarak, abonenin suyu açılır. 
(2) Aboneliğin suyu; mühür veya kelepçe takılarak vanadan, sayaç sökülerek, priz musluğu ya da kolyeden olmak üzere İdarenin uygun göreceği bir şekilde kesilir. 
(3) Aboneliğin borcundan dolayı kapamaya esas miktarı Yönetim Kurulu tarafından belirlenir.
(4) İdare tarafından takılan kapama aparatının kırıldığının tespit edilmesi halinde sayaç sökülür, abonelikten üç açma bedeli tahsil edilir. 
(5) Sayaçlara İdarece takılmış emniyet kilidinin (emniyet mührünün) mücbir sebepler dışında, hangi nedenle olursa olsun kopartılması ya da tahrip edilmesi halinde İdare tarafından belirlenen bedel aboneden tahsil edilir ve sayaca yeniden emniyet kilidi takılır.
(6)  Su açma bedeli dışında, abone veya kullanıcı tarafından İdare daha ağır bir külfete katlanmak zorunda bırakılmış ise İdare katlandığı maddi yükümlülüğün bedelini ilgiliden tahsil eder.
(7) Su açma bedelinin tespiti ve güncellenmesi, Yönetim Kurulu tarafından yapılır. 
Zamanında ödenmeyen borçlar
Madde 54. (1) Aboneler, tahakkuk eden fatura bedellerini fatura bildiriminde belirtilen son ödeme gününe kadar ödemekle yükümlüdür. İdare ayrıca ödeme bildiriminde bulunma hakkını saklı tutar. 
(2) Abonelerin borçlarını faturanın son ödeme tarihine kadar ödememesi halinde tahsilâtı hızlandırmak ve tüm abonelerin borçlarını süreleri içinde ödemelerini temin için gecikme zammı ilave edilir. 
(3) Ceza tahakkuku dışındaki tahakkuksuz gelirlerin ödeme tarihine kadar ödenmemesi halinde gecikme zammı ilave edilir.
(4) Ay kesirlerine isabet eden gecikme zammı günlük olarak hesap edilir. 
(5) Gecikme zammı tahsilat sırasında hesaplanarak tahsil edilir. 
(6) Fatura bildiriminde belirtilen son ödeme gününe kadar borçlarını ödemeyen abonelerin suyu kapatılır ve borcun tahsili için yasal takip başlatılır. 
(7) Su kapatmaya esas olacak borcun miktarı ve kıstaslarını belirlemeye Yönetim Kurulu yetkilidir.
(8) Su kapanmasına rağmen, borç tahsil edilemezse abonenin teminat bedeli borcuna mahsup edilmek suretiyle sözleşmesi feshedilebilir. 
(9) Suyu kapatılmış aboneler, abone sözleşmesinin iptali tarihine kadar tahakkuk edecek bedelleri ödemekle sorumludur. 
(10) Abone sözleşmesini feshetmeden aboneliği terk edenler, fiili kullanıcı olmasalar dahi başkalarının tüketimi nedeniyle tahakkuk eden su ve/veya atıksu bedellerinden fiili kullanıcı ile birlikte müşterek ve müteselsilen sorumludur. 
(11) Taşınmaz maliki veya intifa hakkı sahibi, kiracısının İdareye abone olmasını sağlamakla yükümlüdür. Aksi halde taşınmaz sahibi veya intifa hakkı sahibi, abone olunmaksızın kullanılan her türlü su ve/veya atıksu tahakkukları gibi borçlardan fiili kullanıcı ile birlikte müşterek ve müteselsilen sorumludur.
(12) Sermaye şirketlerinin ortakları, şirketten tamamen veya kısmen tahsil edilemeyen veya tahsil edilemeyeceği anlaşılan borçlarından, şirkete koymayı taahhüt ettikleri fakat koymadıkları sermaye tutarında tüm mal varlıkları ile sorumludurlar. Bu sorumluluk her bir ortak için ortaklık süresini kapsayan dönemlerde tahakkuk eden borçlarla sınırlıdır. 
(13) Aynı gerçek veya tüzel kişinin adına farklı aboneliklerin bulunması ve bu aboneliklerden herhangi birinin borcunun bulunması halinde borç bulunmayan diğer aboneliğin suyu kesilebilir.
(14) Su veya atıksu borcunun dışında bu Yönetmelikte sayılan ve ödenmesi gereken diğer bedelleri ödemeyenler hakkında da aynı işlemler yapılır.
(15) Süresinde ödenmeyen fatura bedelleri ve diğer bedeller 21.7.1953 tarihli ve 6183 Sayılı Amme Alacaklarının Tahsil Usulü Hakkında Kanunun 51’ inci maddesinde belirtilen oranda gecikme zammı ile birlikte yasal yollardan tahsil edilir.
Kaçak ve Usulsüz su kullanımı 
Madde: 55
(1) Kaçak Su Kullanımı; İdarenin tasarrufundaki yeraltı veya yerüstü su kaynaklarından, tesislerinden, su taşıyan boru hatlarından, şube yolundan abone olmadan su dağıtım şebeke hattından veya delerek, boru döşeyerek, motor bağlayarak veya farklı surette su temin etmek, abone olup da sayaçsız veya sayacı işletmeyecek herhangi bir tertibatla su kullanmaktır. Fiili yapanlar hakkında kanuni işlemlere başlanır.
(2) Usulsüz su kullanım; Abonenin sözleşmeye aykırı veya abone olmaksızın sayaçtan geçirerek şekilde su kullanması veya kullandırmasıdır. Kullanıcı tarafından sayaca hiçbir şekilde müdahale olmaması, usulsüz kullanım sayılması için ön şarttır. Abone olmadan kullanımın süresi ile sayaçtaki göstergenin uyum arz etmesi halinde kanuni soruşturma yollarına müracaat edilmez.
(3) Şebeke haricinde kaçak ve usulsüz su kullanma; İdareye ait su şebekesi haricinde kuyu, kaptaj, havuz, gibi tesislerden veya tankerle yeraltı ve yüzeysel suları temin ederek deşarj edenler, denizden su temin edenler, İdarenin vidanjör hizmeti gibi kanalizasyon ve kullanılmış suların uzaklaştırma hizmetlerinden faydalananlar ile arıtma hizmeti gibi nihai bertaraf hizmetlerini alanlar, alacak olanlar tükettikleri kadar suyu kirleteceklerinden İdare ile Kullanılmış Suların Uzaklaştırılmasına ilişkin Atıksu abonelik sözleşmesi yapmak; bunların nihai bertarafı ve uzaklaştırılması için Kullanılmış Suların Uzaklaştırma Bedelini ödemek zorundadırlar.
(4) Kaçak ve usulsüz su kullanımı İdare tarafından görevlendirilen en az iki personel tarafından yerinde yapılacak araştırma ve soruşturma sonucu tespit edilerek tutanakla kayıt altına alınır. Tutanağın bir sureti, ilgilinin imzası alınabilirse kendisine; imzadan imtina etmesi veya ilgilinin bulunamaması halinde bu husus tutanağa geçirilerek bağımsız birimine bırakılır. Bu işlem bildirim yerine geçer. Ayrıca kaçak bağlantının fotoğrafı çekilir ve bağlantı iptal edilir.
(5)Tespit tutanağında yer alan bilgiler doğrultusunda gerekli tahakkuk işlemleri yapılır. Tahakkuklara ilişkin ödeme bildirimi ayrıca aboneye tebliğ edilir. Hakkında tutanak düzenlenen kullanıcı tutanak tarihinden itibaren 7 gün içerisinde İdareye başvurup, tutanakta belirtilen fiiliyle ilgili işlemleri yapmak, tahakkukları ödemek ve su kullanımı süreklilik arz ediyorsa abonelik sözleşmesi yapmak zorundadır.
(6) Kaçak ve Usulsüz su kullanımı ile ilgili diğer usul ve esaslar yönerge ile belirlenir.
İzinsiz kanal bağlantısı 
Madde 56. (1) Kanalizasyon hattı bulunan yerlerde; atıksuların kanalizasyona bağlanması şarttır. İdare tarafından onaylanmış atıksu bağlantı projesi olmaksızın kanalizasyon şebekesine bağlantı yapılamaz. Atıksular alıcı ortamlara deşarj edilemez, kanalizasyon şebekesi tahrip edilemez. 
(2) Kanalizasyon bağlantısı yapmayan ve/veya kanala kaçak bağlanan yerler tespit edildiğinde, atıksu kanal bağlantılarını ve atıksu çukurunu 30 gün içerisinde İdare yönetmelik ve yönergelerine uygun hale getirilmesi istenir. İstenilen şartların yerine getirilmemesi halinde kanal bağlantısı veya atıksu çukuru İdare tarafından yapılır, bedeli sorumlusundan %50 fazlasıyla tahsil edilir. 
(3) Atıksu bağlantı projeleri İdare tarafından tasdik edilmiş olduğu halde projesine uygun bağlantı yapmayanlar, atıksularını yağmursuyu şebekesine bağlayanlar ile çatı, drenaj, zemin ve yağmur sularını atıksu kanalına bağlayanlara bağlantının iptali için 30 gün süre verilir. Süre sonunda bağlantı iptal edilmemişse iptal edilinceye kadar aylık olarak tüketmiş oldukları su miktarının 2 katı atıksu bedeli karşılığı ceza tahakkuku yapılır. Ayrıca bağlantının kaldırılmasıyla ilgili İdare tarafından varsa yapılan masraflar tahakkuk ettirilir. 
(4) Yağmur suyu kanallarına kaçak bağlantı yaparak, arıtmadan veya görev yapmayan arıtma tesisinden geçirerek atıksularını aktaranların 30 gün içerisinde İdare yönetmelik ve yönergelerine uygun hale getirilmesi istenir. İstenilen şartların yerine getirilmemesi halinde kanal bağlantısı veya atıksu çukuru İdare tarafından yapılır, bedeli sorumlusundan %100 fazlasıyla tahsil edilir. Tekrarında bağlantı varsa iptal edilip tüm giderler 2 kat bedelle tahsil edilir. Üçüncü tekrarında 3 katı kadar ödeme yaptırılır, atıksu çukuru veya tesisi yapılıncaya kadar suları kapatılır. 
Çevreye zarar verilmesi
Madde 56.  (1) Bina kanal tesisatı arızalı olan, fenni olmayan ya da atıksu çukuru olmayan veya atıksu çukurunda birikmiş suları ile kullanılmış sularını kaçak kanallarla, dolaylı veya doğrudan denize, doğal mecralara veya açığa akıtan abonelerin suları tesisat arızası giderilene veya atıksu çukuru yaptırılana kadar suları kesilir. Su abonesi olmayanlar hakkında yasal takibat yapılmakla birlikte, atıksu çukuru yapılıncaya kadar da evsel nitelikte atıksu kaynakları için atıksu bertaraf hizmeti 3 katı bedelle; endüstriyel atıksu kaynakları için atıksu berataraf hizmeti 5 katı bedelle verilir. Endüstriyel atıksular için mer’i mevzuat kapsamında işlemler yapılır. 
(2) İdare tarafından; işyerleri, sanayi tesisleri, restoranlar, yemek üretim tesisi, oto yıkama ve yağlama istasyonları, akaryakıt istasyonları, tavuk çiftliği, mandıralar, kesimhaneler, besihaneler ve benzeri gibi Atıksuların Kanalizasyona Deşarj Yönetmeliğinde belirtilen parametre değerlerinin üzerinde atıksu üreten yerlerde yapılacak inceleme ve tespit neticesinde; üretilen atıksuyun niteliğine göre uygun ön arıtma tesisi, yağ tutucu, benzin ayırıcı, ön çökertme havuzu gibi tesisleri veya bunları içeren arıtma tesisi kurması, aksi halde kanalizasyon bağlantısını iptal etmesi istenir. Verilen süre sonunda gerekli tesisi kurmayanların veya bağlantıyı iptal etmeyenlerin suları, bağlantı iptal edilinceye 20 veya tesis kuruluncaya kadar kesilir. Su istiyor ise suyu bağlanmaz, kanal bağlantıları varsa iptal edilir ve kanal iptali için yapılan masraflar % 50 fazlası ile kendilerinden tahsil edilir. 
(3) İdareden vidanjör isteğinde bulunmayıp, atıksu çukurunda birikmiş atıklarını dolaylı yahut doğrudan İdarenin kanalizasyon sistemine, alıcı ortamlara veya açığa akıtanların veya buna fırsat verenlerin çukurları, İdare tarafından belirlenen vidanjör çekim ücretinin 2 katı bedelle İdare tarafından boşaltılır. 
(4) Kullanılmış sularını kanalizasyon sistemine bağlamadan alıcı ortama (deniz, göl, dere vb.) zarar verecek şekilde deşarj edenler hakkında mer’i mevzuat kapsamında işlemler yapılır.
İdare tesis ve ekipmanlarına zarar verilmesi 
Madde 57. (1) İdarenin taşınır veya taşınmaz malları, su ve kanalizasyon tesisleri ile bunlara ilişkin sistemleri, sayaç ve tesisata bağlı veri aktarımı ve kontrol ekipmanlarından herhangi birine zarar verenler hakkında devlet malına karşı suç işleyenlere ilişkin hükümler uygulanarak, zararın giderilmesi için İdarece yapılan tüm harcamalar ilgiliden %50 fazlasıyla tahsil edilir. 
(2) İdarenin ana isale hattı ile su şebekesine verilen zarar aynı zamanda su kaybına da yol açabileceğinden, borunun çapına göre arıza giderilinceye kadar geçen sürede borudan akan kayıp su miktarı, İdare tarafından konutlarda uygulanan en yüksek su tarifesi üzerinden hesaplanarak zarar verenden ayrıca tahsil edilir. 
(3) İdareye ait su şebekesi ve kanalizasyon hattı ile bunlara ilişkin tüm sistemlerden herhangi birine gerçek veya tüzel kişiler tarafından yapılan müdahaleler sonucunda üçüncü kişilerin uğradığı zararlardan müdahalede bulunanlar sorumludur. İdarece bu zararların üçüncü kişilere ödenmek durumunda kalınması halinde yapılan tüm ödemeler su şebekesi ve kanalizasyon hattı ile bunlara ilişkin tüm sistemlerden herhangi birine müdahale edenlerden bu Yönetmeliğin ? ıncı ve ? inci maddeleri ile bu maddenin 1 inci fıkrasında gösterildiği şekilde rücuen tahsil edilir.

SEKİZİNCİ BÖLÜM
Diğer Hükümler
Tarifelerin onaylı ilanı 
Madde 58. (1) Yönetim Kurulunca teklif edilen tarifeler, Genel Kurulun onayına sunulur. Genel Kurul kararında onaylanan tarifelerin yürürlük tarihi belirtilmiş ise belirtilen tarihten, belirtilmemiş ise Genel Kurul onay tarihinden itibaren uygulanmaya başlanır ve uygun araçlarla halka duyurulur. 



Hizmetlerin sunumunda uyulacak usul ve esaslar 
Madde 59.  (1) Bu Yönetmelik ve bu Yönetmelik çerçevesinde oluşturulacak diğer mevzuat hükümlerine göre sunulacak hizmetlerin yürütülmesinde; 31/07/2009 tarih ve 27305 sayılı Resmi Gazetede yayınlanarak yürürlüğe giren Kamu Hizmetlerinin Sunumunda Uyulacak Usul ve Esaslara İlişkin Yönetmelikte düzenlenen esaslara göre uygulama yapılır.
(2) Bu Yönetmelik ile düzenlenen hükümlerin İdarenin diğer dâhili mevzuat hükümleriyle çelişmesi halinde bu Yönetmelik hükümleri uygulanır.
 Hüküm bulunmayan haller 
Madde 60. (1) Bu Yönetmelikte hüküm bulunmayan hallerde uygulamayla ilgili usul ve esasları Genel Kurul belirler. 
Yürürlükten kaldırılan mevzuat 
Madde 61.  (1) Bu Yönetmeliğin kabul edilerek yürürlüğe girmesiyle, halen yürürlükte olan …/…./2018 tarihli İSU Genel Müdürlüğü Tarifeler ve Abone Hizmetleri Yönetmeliği hükümleri yürürlükten kaldırılmıştır. 
Yürürlük 
Madde 62. (1) Sayıştayın görüşü alınarak Genel Kurulca kabul edilen bu Yönetmelik, 1/1/2026 tarihinde yürürlüğe girer. 
Yürütme 
Madde 63. (1) Bu Yönetmelik hükümlerini Kocaeli Su ve Kanalizasyon İdaresi (İSU) Genel Müdürü yürütür.


